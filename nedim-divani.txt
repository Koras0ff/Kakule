Kasîde Der-Sitâyiş-i Ali Pâşâ
1. Başlayup cûşişe tabʿımda mezâyâ-yı sühan
Mevc-hîz oldu yine lücce-i deryâ-yı Aden
2. Hüsn-i matlaʿda edüp çeşme-i mihri rîzân
Eyledi hükmünü icrâ yine tabʿ-ı rûşen
3. Safha bir lahzada hârût-sitân oldu yine
Turfa efsûn okudu bu kalem-i câdû-fen
4. Oldu miʿmâr-ı hüner şâhid-i endîşem içün
Böyle bir hâne-i âyîneye bünyâd-efken
5. Nice şâhid ki hırâm eylese râhında durup
İşve vü nâz u niyâz ile çekerler gerden
6. Pâyine rîhte yüz şerm ile sad âb-ı hayât
Her ser-i mûyuna âvîhte bin Çîn ü Hoten
7. Bârekallah yine hem-hâlet-i meh-tâb etdi
Hüsn-i Leylî-i mezâmîni bu yek-reng peren
8. Reng reng etdi çerâğındaki pertev bezmi
Mağz-ı tâvûsdan almış gibi tabʿım revgan
9. Tûtî-i nâtıkama nisbet ile Bebgânın
Nağme-i nazmı hem-âvâze-i feryâd-ı zagan
10. Şeh-i nev-sikke-i nazmım ki benim mülkümde
Zer-i hurşîd ise de nâ-seredir nakd-i kühen
11. Benim ol hâce-i bahşende ki harc etsem olur
Encüm-i çarhı güher yerine mahzen mahzen
12. Etmem endûhte-i gayre heves çün pervîz
Açdı Ferhâd-ı hayâlim bana bir nev-ma‘den
13. Nice ma‘den ki cihân oldu dem-i kâvişte
Bu şerer-pâre ser-i tîşe-i endîşemden
14. Açılup tâb-ı temûz ile o gül pîrâhen
Gelmiş âgûş-ı girîbâne şikâf-ı dâmen
15. Yakdı yandırdı bizi muhrıka-ı sîm-âsâ
Mihr-i ruhsârı olup sînesine pertev-zen
16. Çehler-i tâb-ı temûz eyledi bî-âb ammâ
Oldu lebrîz gül-âb-ı der ile çâh-ı zekan
17. Dökülüp rûy-ı arak-nâkine şâdâb oldu
Tâze sünbül gibi ol kâkül-i pür-çîn ü şiken

18. Sâkiyâ pertevi câmından alırken hurşîd
Çeşmimiz târ ede lâyık mı şeb-i derd ü mihen
19. Yok mu bir handeye kurbânın olam cây meger
O kadar teng midir gonca-i nev-hîz-i dehen
20. Ohşayup gabgabın el sevdiğim insâf mıdır
Âşıkın dâğına der-kâr ola nevk-i nâhen
21. Gâh ol şûhu gehî tabʿını vasf eyleyerek
Bilirim kasdını billah Nedîmânın ben
22. Olmak ister yine bir tavr-ı nev-âyîn üzre
Vasf-ı Pâşâ-yı Ferîdun-hâşeme tarh-efken
23. Kâr-bend-i dihîş ü dâd Ali Pâşâ kim
Harc-ı yek-rûzesi mahsûl-ı Bedahşân u Aden
24. Seyf-i meslûl-ı celâlet ki düm-i şemşîri
Zafere âb-ı bekâ fitneye berk-ı hırmen
25. Saf-şikâf ü sipeh-ârâ k'olmaz tâs-ı sipihr
Bir sipâhî kulunun farkına hûd-ı âhen
26. Sadr-ı Cem-kevkebe kim na‘lçe eyler bulsa
Mûze-i pâyine ebrûlarını Rûyinten
27. Tâk-ı gerdûnuna vâlâ-yı şafak pûşîde
Zevrak-ı haşmetine atlas-ı gerdûn yelken
28. İbn-i Hâcib harem-i fazlına derbân-ı kemîn
Mîr Sadrın serine mevkıf-ı na‘li me'men
29. Âsman bister-i ikbâline gûy-ı micmer
Meh şeb-istânına bir şema‘-ı pirûze-legen
30. Ümm-i ikbâle püser silmî-i câha şevher
Zâde-i mecde peder pâdşeh-i dîne haten
31. Alıcak hükm-i kifâ'etle arûs-ı sadrı
Tâk-ı gerdûna yazıldı mesel-i vâfaka-şenn
32. Vâye-bahş olsa eger tâb-ı süheyl-i cûdı
Keştî-i Nûha döner âb-ı akîk üzre Yemen
33. Düşse feyz-i nazarı âyîne-i fûlâda
Jeng-i sad-sâlesi bir demde olur tâze çemen
34. Hilmi sûret-dih-i ârâm-ı cihân olsa olur
Katre-i zîbaka mir'ât-ı kürî üzre vatan
35. Satvet-i kahrı eger eylese fermân-ı mesîr
Mısrın ehrâmın eder kâğıd-ı bâd-ı melten
36. Mîve-i bâğa sudûr etse eger zinhârı

Tâ ebed kalır idi nakş-ı nebâtî ergen
37. Beççe-i fahte-veş zâdesi tavk ile doğar
Görse fermânını hâb içre zen-i âbisten
38. Nehy-i esbâb-ı melâhîye k'ola tefrika-sâz
Bulmaya haşre degin berbât-ı nâhid düzen
39. Düşse bir lemʿası ger barîka-ı satvetinin
Âb olup yüz tuta sahrâlara kûh-ı âhen
40. Sanʿat-ı rezmini gûş edene suhriyye gelir
Harf-i Dârâ vü Sikender sühan-ı Gîv ü Peşen
41. Cebhesi gülşen-i İslâma meh-i ferverdin
Bâğ-ı bed-hâhına şemşîr-i hilâl-i Behmen
42. Lutfunun bir şekerin handesi âb-ı hayvân
Kahrının bir nefes-i serdi lehîb-i külhan
43. Pâydârî eser-i şastına pek müşkildir
Nüh felek cirmi kadar olsa siperlerde sıhan
44. Darbe-i nîze vü küpâline tâkat güçdür
Hod başı kaydını görsün gözün açsın cevşen
45. Meh-i nev sanma görüp satvetini Behrâmın
Düşdü destindeki zer-tûz kemân-ı Behmen
46. Zihni çarh-ı nühüme râh-nümâ-yı sürʿat
Merkez-i hâke vekârı nesak-âmûz-ı seken
47. Gûşe-i çeşmi ki der-kâr ola meknûnâta
Defʿaten kisve-i tahkîka girüp sûret-i zan
48. Geçmeden sâye-i müjgânını nûr-ı nigehi
Teng olur cilve-i esrâr-ı mezâyâ-yı alen
49. Oldu bî-şâibe bürhân-ı lüzûm-ı aklı
O yarâʿayla berâʿat o lisân ile lesen
50. O eder harfini ecsâm-ı meʿâlîye sûver
Bu kılar lafzını ervâh-ı maʿâniye beden
51. O verir âb-ı hayât içre perî-zâda makâm
Bu eder sath-ı hevâ üstüne tarh-ı gülşen
52. Gâvı inletdi belin bükdü basît-ı arzın
Zîr-i rânındaki pûlâd bilekli tevsen
53. Habbezâ kûh-ı hırâmân-ı felek-peyker
Bu kadar cism-i cesîminde salâbet var iken
54. Başka bir âleme reh-bürde olup gûy-ı zemîn
Gûşe-i sümmüne hasbîde kalır çün erzen

55. Durup ammâ ki yine raksa ser-âgâz edicek
Dest-i hâmun görünür çeşmine nevk-i sûzen
56. O kadar şûh u sebük-pây ki görmez âzâr
Na‘l ü mîh olsa eger şeb-nem ile berk-ı semen
57. Vasfı tahmîn iledir gerdîşinin cümle hemân
Var mı yohsa tek ü tâz eyler iken onu gören
58. Ser-firâzâ âlem-efrâz u sipâh-endâzâ
Ey ki kaʿb-ı himemin peyker-i keyvâna zekân
59. Serde bir dâğ yakup nâmını hurşîd kodı
İʿtirâf etdi sana rıkkını gerdûn-ı kühen
60. Mihr kim cism-i münevverdir deyü taʿrîf olunur
Sana yok nisbeti kim nûr-ı mücessemsin sen
61. Şems ü işrâka şebîh tabʿ-ı münîrinle zekâ
Güher ü âba mesel tarf-ı zebânınla sühan
62. Şîr ü şekker nesak-i hükm-i sitârenle süʿûd
Âb u âteş hadak-ı dîde-i bahtınla vesen
63. Satvetin şöyle zebûn eyledi ser-keşleri kim
Kalmadı kimsede endîşe-i mekr-i düşmen
64. Çıkup âgûşuna nahvetle ederler şimdi
Mâde-i şîrden âhû-bereler mass-ı leben
65. Âsâfâ girmedi hakkâ ki kef-i eyyâma
Zât-ı pâkin gibi mecmûʿa-ı ahlâk-ı hasen
66. Şuʿârâ-yı selef evsâfına hasret gideli
Etdi pür meclis-i ervâhı neşîd-i şîven
67. Ne bilir perveriş-i ebr-i bahâr-ı feyzin
Gül-i vasfın çemen-ârâ-yı bahâr eylemeyen
68. Neyle zîb-efken olur gül çemen-i medhinle
Etmeyen kilkini yek-pâre zebân-ı sûsen
69. Yûsuf-istân-ı hayâl olmayıcak vasfında
Neyle maʿmûr ola hâtır denilen beyt-i hazen
70. Lâfı koy sen var iken arada billah Nedîm
Baht-ı bî-çâreyi bî-hûdedir etmek matʿan
71. Dîde-i ibretin aç bağla zebân-ı gîleyi
Kabz u bast-ı dü-cihân çünki bilirsin kimden
72. Kalem incâ çü resed bih ki hemân ser şikend

Sühan incâ çü resed nâtıka bâyed elken60
73. Be-heme hâl dü dest-i men ü dâmân-ı rızâ
Der-heme hâl men ü gerden-i teslîm ü kefen61
74. Gayri vakt oldu ki der-beste olup kâh-ı devât
Kasr-ı dilden sû-yı bâlâya açılsın revzen
75. Ahteran tâ ki edüp ceyş-i zalâm üzre hücûm
Geçire kehkeşan gerden-i gerdûna resen
76. Ola mâh-ı nev-i şemşîrine dâ'im matlaʿ
Kalʿa-i düşmen-i dîn üzre olan burc-ı beden
77. Câme-i fethe verüp kâmet-i azmin revnak
Gerden-i hasmdan ayrılmaya hem-vâre kefen
78. Ola iklîm-i ademden dahı sad merhale dûr
Havl-i âvâze-i ikbâlin ile ceyş-i fiten
79. Levm-i hussâddan âsîb-i nazardan dâ'im
Eyleye zâtını mahfûz Hudâ-yı zü'l-men
80. Tâk olup Kisrî-i ikbâline kavs-ı Rüstem
Ola tecvîf-i felek düşmene çâh-ı Bîjen
81. Fark-ı hurşîd ile gül-perçem-i tûğun yektûy
Evc-i ayyûk ile mencuk-ı otağın yek-ten
2
Tazmîn-i Beyt-i Râsih Der-Medh-i Sadr-ı aʿzam Dâmâd Ali Pâşâ
1.

Âlemin gördüm ki ebr-i feyz-i bârân üstüne
Şevk müstevlî tamâm eczâ-yı ekvân üstüne

2. Mihr-i devlet baht-ı erbâb-ı dile âyînedir
Perde-keş subh-ı vatan şâm-ı garîbân üstüne
3. Zîr-i ran fersân-ı nazma tevsen-i tünd-i felek
Sâyebân perr-i hümâ erbâb-ı irfân üstüne
4. Şimdi sahbâ-hâne-i irfândadır rûh-ı neşât
Cân verir muğ-beççeler telkîn-ı îmân üstüne
5. Nazm-ı rengîndir gül-i rûy-ı sebed bu meclise
Şimdi dîvanlar müreccahdır gül-istân üstüne
6. Can-fezâ geldi çü bûy-ı pîrehen hâtırlara
Uğramış var ise râh-ı şevk Kenʿân üstüne
60

Kalem buraya erişince, saygıda kusur etmese yeridir. Söz buraya erişince, konuşma gücü kekelese yeridir.

61

Her hâlükârda, benim iki elim rıza eteğinde. Her hâlükârda kefenim sırtımda, boynumu teslime hazırım.

7. Germ edüp yek-rengî-i ülfet gül ü pervâneyi
Âşiyân-sâz oldu bülbüller şemaʿdân üstüne
8. Sîr-i meh-tâbiz fürûğ-ı bahtdan bî-hûde mihr
Etmesin tahmîl-i minnet mâh-ı tâbân üstüne
9. Âsman nüh tûy bir çarhî siper der-pîş eder
Şeyh seng-endâz-ı taʿn oldukça rindân üstüne
10. Sûk-ı istiʿdâda şehr-âyîn edüp yârân-ı nazm
Etdiler gül-rîzler âvîze dükkân üstüne
11. Her biri bir şeb-çerâğ-ı ârzûdan muktebes
Her biri pervâne bir şemʿ-i fürûzân üstüne
12. Hâsılı seyr ederek bu hırmen-i feyzi yine
Sabr bâr oldu dil-i âşüfte-sâmân üstüne
13. Ben dahı bir bezm-i nûş-â-nûş tertîb eyleyüp
Harf atardım sâkî-i meh-rû-yı fettân üstüne
14. Şevk ile tarf-ı külâh eşkeste vü hâtır-dürüst
Dîdeler hayran hat-ı câm-ı dırahşân üstüne
15. Elde mey divân-ı Câmî vü Neşâtî der-miyân
Beyt okurken şîve-i nâhid-i şahşân üstüne
16. Râsihin bu matlaʿın tazmîn edüp sâkî-i kilk
Nukl sundu çekdiğim sahbâ-yı irfân üstüne
17. Süzme çeşmin gelmesin müjgan müjgân üstüne
Urma zahm-ı sîneme peykan peykân üstüne
18. Nergis-i gül-gûn beyâzın sanma surh etmiş remed
Gamze-i zâlim yine kan eylemiş kan üstüne
19. Tîğ-i âteş-renge arz etmiş dil-i mecrûhunu
Müjdeler ey cân-be-kef nâr indi kurbân üstüne
20. Sünbül-istân-ı hatın fikriyle her şeb tâ seher
Göz döner bin kerre bir hâb-ı perîşân üstüne
21. Kişver-i hüsne aceb âşûblar düşmüş yine
Çekmiş ebrû hançer ol ber-geşte müjgân üstüne
22. Halvet-i sâfî-zamîran hâne-i âyînedir
Sıklet olmaz gelse de mihmân mihmân üstüne
23. Tarf-ı hatda turresi bir ukde peydâ eylemiş
Gûyiyâ sah çekmiş âsaf pençe-fermân üstüne
24. Âsaf-ı İskender-âyîn ü hakîm-i hurde-bîn
Fâ'ik olmuş zâtı Hâkânî vü hâkan üstüne

25. Sadr-ı mülk-ârâ Ali Pâşâ-yı rûşen-re'y kim
Şemʿinin pervâne-veş hurşîd lerzân üstüne
26. Şekl-i pervin sanma tevkîʿin yazar bircis-i çarh
Lâcüverd-endûde bir levh-i zer-efşân üstüne
27. Çehresinden rengi pervâz eylemiş sanman şafak
Heybet ü iclâli düşmüş mihr-i rahşân üstüne
28. Kevkeb-i âlisin idrâk edemez erbâb-ı fen
Etseler vazʿ-ı rasad tâ çarh-ı hâmân üstüne
29. Ol sipeh-sâlâr-ı Kisrî-şan ki istiksâr eder
Bir sipâhî bendesin taht-ı Sipâhân üstüne
30. Lerze düşmüş savlet-i kûh-ı vekârından tamâm
Arz-ı Nişâbûr-veş iklîm-i İrân üstüne
31. Hâk-i pâyinden varup bâd-ı sabâ tarh eylemiş
Sürmesinden gerd-i kesâd-âsâ Sıfâhân üstüne
32. Kûr eder der-ceng-i evvel dîdesin gerd-i haşem
At salsa hışm ile Sâm u Nerîmân üstüne
33. Hiç selâmet yakasın görsün mü düşmen kim kodı
Kahrı bin ser-pençe her târ-ı girîbân üstüne
34. Nîzesin tîr-i sebük-pervâza eyler pîş-rev
Rezmde gelse o rahş-ı berk-cevlân üstüne
35. Düşmeni hayretle hem-çün rubeh-i tasvîr eder
Şîr-veş geldikçe ol kûh-ı hırâmân üstüne
36. Rû-nümâ çîn-i cebîninden bile sîmâ-yı lutf
Hüsn-i diger bahş eder mevc âb-ı hayvân üstüne
37. Gül-nihâl-âsâ mutarrâ berkler peydâ eder
Assalar taʿvîz-i lutfun nahl-i mercân üstüne
38. Âsafâ deryâ-kefâ sammah-ı Hâtem-masrafâ
Mübtenîdir tıynetin ifzâl u ihsân üstüne
39. Pây-müzd olmaz berîd-i müjde-i eltâfına
Katsalar mahsûl-i bahri hâsıl-ı kân üstüne
40. Şeyh u şâbı eylemiş fermânına zîr-i nigîn
Zâtını taʿyîn eden kürsî-i dîvân üstüne
41. Devr-i ikbâlinde yokdur hiç harâb olmuş meger
Mey-güsârânın süre gâhî kadeh-rân üstüne
42. Pür eser nîsân-ı lutfun şöyle kim dür-pûş olur
Çeşm-i âşık nem-çekân oldukça dâmân üstüne
43. Şuʿle-i idrâk kim tabʿın güher-bâr etmede

Gûyiyâ berk-i cehândır ebr-i nîsân üstüne
44. Tabʿ-ı gevher-bâra vermiş rağbetin feyz-i sühan
Mihrdir kim pertevin salmış Bedahşân üstüne
45. Devletinde böyle bir şemşîr-peyker nazm ile
Şerha çekdim sîne-i gül-berk-i handân üstüne
46. Maʿnî-i rengîne her bir beyti gûyâ selsebil
Cesr her mısraʿı âb-ı laʿl-i rümmân üstüne
47. Gerçi teng oldu zemînin sen de ammâ kim Nedîm
Çarhı teng etdin ser-i hussâd-ı yârân üstüne
48. Laʿl ü mürvârîd-i daʿvâtı nisâr et baʿd-ezîn
Nev-arûs-ı tâliʿ-i düstûr-ı zî-şân üstüne
49. Tâ ki cedveller çeke hatt-ı şuâʿ-ı mihrden
Münşi-i kudret bu nüh tûmâr-ı imkân üstüne
50. Mısrâʿ-ı ber-ceste-i ikbâl ola ser-levhası
Maʿdelet bâbında dâ'im tâk-ı eyvân üstüne
3
Der-Sitâyiş-i Ali Pâşâ
1. Gâhî sehâb-ı seyf ki hükmün revân verir
Ezhâr-ı bâğ-ı mülke su yerine kan verir
2. Vermez şihâb sîne-i şeytân-ı mârda
Ol bîmi kim adûya dırahş-ı sinân verir
3. Baht-ı cüvâna kadd-i dütâ-yı kemân-ı saht
Ebrû-yı çîn-girifte kadar hüsn ü ân verir
4. Gâhî ki böyle cûş u hurûş-ı sipâh-ı kîn
Pây-ı zemîne zelzele-i nâgehân verir
5. Güft ü şünûd-i düşmen içün böyle kahr-ı Hak
Gâhî kemân u hançere gûş u zebân verir
6. Ammâ ki sonra böyle ser-â-pâ zebân olup
Katʿî cevâbı tîğ çü âb-ı revân verir
7. Ecrâm-ı çarhı serlerine teng ü târ edüp
Gürz-i girân nüzûl-i kazâdan nişân verir
8. Mığferlerin leb-â-leb edüp hûn-ı germ ile
Deryâ-keşân-ı nusrete rıtl-ı girân verir
9. Hakkâ garîb rezm-i Tehemten-pesend kim
Her rûzı yâd-ı maʿreke-i Heft-hân verir
10. Ammâ ne gûne rezm ki yâdı zamân zamân
Cân-ı adûya lerziş-i berg-i hazân verir

11. Hakkâ garîb vakʿa-ı garrâ ki yazsalar
Her harfi dest-i âleme bin dâsitân verir
12. Ammâ ne vakʿa kim dile vasf-ı bülendinin
Her lafzı neş’e-i tarab-ı câvidân verir
13. Ammâ ne neş'e kim eseri fikr ü zikrinin
Kalb ü lisâna hâlet-i tîğ ü sinân verir
14. Ammâ ne fikr ü zikr kim âgâh olanlara
Yâdı atâ-yı Hâlık-ı kevn ü mekân verir
15. Hakkâ ki hamdi vâcib o Feyyâz-ı mutlakın
Kim niʿmeti ibâdına bî-imtinân verir
16. Taʿmîm edüp atiyye-i eltâfın âleme
Bir böyle pâdşâh-ı Sikender-tüvân verir
17. Te'yîdin eyledikde irâdet o şâha da
Bir böyle şîr-i nerre-i gîtî-sitân verir
18. Düstûr-ı Cem-şükûh ki mencûk-ı râyeti
Rûy-ı zemîne kevkebe-i âsumân verir
19. Sadr-ı güzîn ki gâşiyedârân-ı mevkibi
Dehre gınâ-yı şevket-i Sâsâniyân verir
20. Hem-nâm-ı Murtazâ Ali Pâşâ ki rûz-ı rezm
Şemşîri Zü'l-fikâr-ı Alîden nişân verir
21. Şîr-i cihân-güşây ki çengâl-ı satveti
Sîmurg-ı Kâfa tefrîka-i âşiyân verir
22. Simurg-ı ejder-efken ü şîr-i sipeh-şiken
Kim kûh-ı Kâf hamlesini görse yan verir
23. Tertîb-i mevkib etse ağâyân-ı hâsına
Şemşîri mâh-ı nev kemeri kehkeşân verir
24. Ecrâm-ı çarha nîzesi isbât-ı hark eder
Tîğı delîl-i cevher-i ferde zebân verir
25. Nahcîre çıksa satveti her nîm hatvede
Dest-i kemende bir iki şîr-i jiyân verir
26. İmdâd-ı âcizânı murâd etse kudreti
Tasvîr-i mûra heybet-i pîl-i demân verir
27. Kim reşha-i inâyeti ummâna haşre dek
Tabʿ-ı hurûş u cûş-ı miyân u kerân verir
28. Bir gûşe-i nigeh ile miʿmâr-ı himmeti
Sûrâh-ı mûra vüsʿat-ı kevn ü mekân verir

29. Bir bî-nevâya bir nigeh-i iltifât ile
Cemşîd ü Keykubâd kadar hânumân verir
30. İsterse feyz-i ebr-i bahâr-ı mürüvveti
Bir çûb-ı huşke cünbiş-i serv-i çemân verir
31. Efkârının bedîhesini akl-ı âşire
Kilk-i kazâ yazup sebak-ı imtihân verir
32. Mülk-i yakîne azm eden efkâr-ı sâibe
Re'y-i münîri meşʿale-i kârbân verir
33. Gül nahl-i çâr-bâğ-ı mekârim ki bir gülün
Gâfil sekiz behişte veren râyegân verir
34. Bahşende-i yegâne ki bir mûrun istese
Dest ü diline havsala-i bahr u kân verir
35. Ey saf-der-i cihân ki felek rahş-ı azmine
Mehden rikâb ü berk-ı cehândan inân verir
36. Ammâ ne rahş rahş-ı tırâzende-tarz kim
Naʿlin hilâl mîhın ise ahterân verir
37. Kopsa yerinden irmek içün gerd-i râhına
Vehm ü hayâle bahs ile bin yıl zamân verir
38. İklîm-i Rûma istese bir demde râkibi
Ahbâr-ı Çîn ü Tübbet ü Hindûstân verir
39. Şâhîn-i saht-ı pençe-i bâzû-yı kahrının
Her rûz tuʿmesin ciger-i Kahramân verir
40. Bir kerre tîğın üzre konan peşşe-i nahîf
Dehre peyâm-ı satvet-i Cengiz Hân verir
41. Bir kez zih-i kemânın öpen tîr-i mürde
Tâ haşr vahşe râtibe-i kût-ı cân verir
42. Vermek kef-i felekde meh-i nev ne ihtimâl
Destinde ol fürûğı ki toz-ı kemân verir
43. Devrin bu feyz-i neş'e-i câm-ı neşât ile
Zâl-ı sipihre revnak-ı ömr-i cüvân verir
44. Âhir bu iktidâr ile pâs-ı mehâbetin
Çengâl-ı kürke kisvet-i çûb-ı şebân verir
45. Hâk-i der-i refîʿin ile etse iktihâl
Çeşmân-ı mûra şaʿşaʿa-ı ferkadân verir
46. Gâhî ki cûş-ı maʿni-i rengîn-i midhatin
Dest-i hayâle zîb-i gül ü gül-sitân verir
47. Fi'l-hâl berk u şâh salup gülbün-i kalem

Bir böyle dil-güşâ gazel-i gül-feşân verir
48. Bûs-ı lebin piyâleye rûh-ı revân verir
Feyz-i tebessümün gül-i tasvîre cân verir
49. Bir tâb verdi kaşlarına senin vesme kim
Ancak o tâbı deşneye seng-i fesân verir
50. Aks etdi sanma sînesi sâki nişân içün
Rez duhterine bir gümüş âyînedân verir
51. Sen eyledikçe kasd-ı tegâfül o çeşm-i mest
Her bir nigâh-ı şûhuna yüz bin zebân verir
52. Bâzû-yı dâğdârını seyr et o âfetin
Şâh-ı semen aceb ki gül-i erguvân verir
53. Âb-ı hayâta nâz ile çîn-i cebin satan
Cân nakdini visâlin içün şâdmân verir
54. Ey sadr-ı muhterem ki mezâyâsı vasfının
Her beyte zîb-i mesned-i Nûşîrevân verir
55. Sana bu izz ü câhı veren mülk-i nazmda
Devrinde bir benim gibi sâhib-kırân verir
56. Tabʿım o bâğ-bân-ı girân-dest-mâyedir
Kim bir gül istesem bana bir gül-sitân verir
57. Her harf-i şûhu bülbül-i şeydâya nazmımın
Bir gül-sitân tebessüm-i gül armağan verir
58. Her kâle-i müzerkeşi nessâc-ı tabʿımın
Şehbender-i belâğata zîb-i dükân verir
59. Tertîb-bend-i zîc-i hayâlim çeh-i devât
Bana kifâyet-i rasad-ı İlhân verir
60. Encüm değil felekde kazâ bikr-i fikrime
Her şeb hediyye bir tutuk-ı zer-nişân verir
61. Nazmım görünce rûh-ı Zâhir ü Senâyîye
Peyk-i neşât müjde-i râhat-resân verir
62. Nefʿî dahı ademde işitdikçe sözlerim
Şâbâş u âferîni cihân-der-cihân verir
63. Ammâ hemîşe baht-ı degal-bâz neyleyim
Tabʿ-ı bülendime halecân-ı nihân verir
64. Ağyâra câm sunsa sipihr-i sitîzekâr
Ben zâra âb-ı tîğ-ı gam-ı hûn-çekân verir
65. Yahşı sayan yamana bu devr-i zamâneyi
Yahşı bilir ki yahşıya dâ'im yaman verir

66. Billah koyma bildiğin elden felek hemân
Bir gün senin de lâyıkın âh u figân verir
67. Sen şöyle bil ki cûşiş-i deryâ-yı ıztırâb
Cân-ı hamûle lenger-i kûh-ı girân verir
68. Geldikçe ceyş-i derd-i şehenşâh-ı himmetim
Sabra esâs-ı kalʿa-i Mâzenderân verir
69. Şekvâyı koy Nedîm ki elbet bu rûzgâr
Eşkeste fülk-i kâmına bir bâdbân verir
70. Bir dem gelür ki lutf-ı revân-bahş-ı âsafî
Dilde hezâr mürde-i ümmîde cân verir
71. Vaʿd-i kerîmin eyleyüp incâz âkıbet
Me'mûl odur ki matlabını râyegân verir
72. Sen gayri destin aç yürü bir âsitâna kim
Şâh u gedâya matlabı ol âsitân verir
73. Tâ hükm-i ism-i pâk-i Muʿizz ü Müzil müdâm
İmân ü küfre hâlet-i mâh u ketân verir
74. Tâ kim hemîşe şuʿle-i şemşîr-i âbdâr
Hâşâk-ı bağya sûziş-i berk-ı cehân verir
75. Hem-vâre pâydâr ola ey sadr-ı kâmkâr
Zâtın ki sadr-ı maʿdelete izz ü şân verir
76. Dûr olmasın elinden o tîğ-i cihân-güşây
Kim ferr ü tâbı âleme emn ü emân verir
77. Olsun ser-i benânına münkâd o hâme kim
Her harfi mülke dâd-ı Anûşîrevân verir
4
Kasîde Berâ-yı Sultân Ahmed Hân
1. Habbezâ ey taht u tâcın mâye-i zîb ü feri
Âlemin ârâyişi mülkün tırâz u zîveri
2. Habbezâ ey tâc-bahşâ-yı Ferîdûn u Kubâd
Habbezâ ey müttekâ-pîrâ-yı mülk-i Kayserî
3. Habbezâ ey şuʿle-i şemşîr-i dest-i saltanat
Ey fürûğ-ı rûy-ı hurşîd-i sipihr-i serverî
4. Rahşın olmasa felek olmazdı böyle pür-şitâb
Peykin olmasa kamer giymezdi bu tâc-ı zeri
5. Avfa muhtâcım bu taʿbîrimde taksîr eyledim
Belki ey yektâ-neverd-i ser-zemîn-i dâveri

6. Naʿl-i zerdir mûze-i peykinde mâhın gurresi
Gûydur çevgân-ı pây-i rahşına çarhın seri
7. Secde-ber mihrâb-ı naʿl-i esbine mâh-ı felek
Müftehir bûs-ı süm-i rahşınla mihr-i hâverî
8. Mükteseb yalmân-ı tîğından dırahş-ı âfitâb
Müntehab fass-ı nigîninden fürûğ-ı Müşterî
9. Şehriyârâ sensin ol ferman-revâ-yı dehr kim
Âsuman dergâhının bir bende-i fermân-beri
10. Sâye-i bezmin celâl ü câhın âsâyişgehi
Râ'yet-i azmin hümâ-yı devletin bâl ü peri
11. Böyle tahrîr etdi levh-i mihre vasf-ı pâkini
Kâtib-i çarhın ser-i kilk-i maʿânî-perveri
12. Hırz-ı cân-ı saltanat nîrû-yı bâzû-yı zafer
Rükn-i savlet unsur-ı haşmet esâs-ı saf-deri
13. Hânuman-zîb-i celâl ârâyiş-i mecd ü şeref
Seyf-i sârım bîşezâr-ı satvetin şîr-i neri
14. Sûret-i akl-ı müşahhas peyker-i zihn-i selîm
Akl-ı kül burc-ı kemâlin âftâb-ı enveri
15. Yaʿni Sultân Ahmed-i Gâzi ki dûş-ı kadrine
Atlas-ı gerdûn müzerkeş tügmeli bir anteri
16. Şehriyârâ âsman-kadrâ hidîvâ dâverâ
Ey eden kem-kadr hâk-i pâyi müşk-i ezferi
17. Cüst ü cûy-ı maʿnî-i vasfınla akl ü fikr ü fehm
Geşt ederken zîr ü bâlâ-yı sipihri serseri
18. Rast geldi peyk-i endîşem bu garrâ matlaʿa
Çarh-ı çârümden öte arş-ı muʿallâdan beri
19. Dest-i kahrından ruh-ı çerh-i kühen nîlüferî
Bâğ-ı lutfundan behişt-i heşt bir verd-i tarî
20. Âb eder te'sîr-i kahrın kûhsâr-ı âheni
Ebr eder lutfun duhân-ı kûre-i âhengeri
21. Şöyledir merdânegî zâtında kim hâb içre ger
Bir gece görse hayâlin Zâl-i çarhın gözleri
22. Erte meydân-ı recûliyetde bayrak-bend olur
Nîze-i Behrâma nâhid-i sipihrin mîʿceri
23. Kabza-i teshîrine mevhûb kavs-ı Rüstemî
Bâzû-yı ikbâline mevrûs zûr-ı Hayderî
24. Mükteseb âdet değil hûy-ı cibillîdir sana

Kâm-bahşî mekremet-kârî merâhim-güsterî
25. Sensin ol sultân-ı âlişan k'olur bezminde cemʿ
Zührenin çengi mehin ibrıki mihrin micmeri
26. Sensin ol dâver k'olur rezminde dâim kârger
Kahramânın tîğı Sâmın gürzi Zâlın hançeri
27. Olmasa eyyâm nâm-ı âlem-ârâna karîn
Zahm ururdu sîne-i eyyâma mîm-i hançerî
28. Saltanat baş urmayaydı dergeh-i ikbâline
Tîğ-veş âzâr ederdi re'si lafz-ı efseri
29. Cebhe-i pâkindeki berk-ı necâbetden eger
Meşʿal-efrûz-ı cemâl olsaydı mihr-i hâveri
30. Eyleyüp dünyâyı cûş-ı lücce-i envâra gark
Arz olurdu mevce-i deryâ-yı nûrun anberi
31. Verse bir sahrâya fer meşşâta-ı adlin olur
Çengel-i şeh-bâz mîl-i sürme-i kebk-i deri
32. Etse bir kûha güzer bâd-ı semûm-ı satvetin
Maʿden-i gûgird eder te'siri kân-ı gevherî
33. Re'fetinden perveriş-yâb olsa bir gülşen biter
Lâle-veş hâkinde feyz-i reng-i tâb-ı dil-berî
34. Etse zîr-i sâye-i kûh-ı vakârın mültecâ
Bend eder bâl-ı piristû-beççe râh-ı sarsarı
35. Gülşeninden geçse bir takrîb ile tâ haşr olur
Çârşû-yı gül-fürûşânın meges şehbenderi
36. Olsa eltâfınla ger nefs-i nebâtî şehd-kâm
İktisâb eylerdi hanzal lezzet-i gül-şekkeri
37. Olsa bir şâʿir eger makrûn-ı lutf u re'fetin
Böyle eyler kilki îcâd-ı perend-i şeşterî
38. Pâdişâhım iki şâʿirdir veren nazma revâc
Merzbûm-ı Hindde Örfî Acemde Enverî
39. Âlemi leb-rîz-i âvâz eylemişler vasf edüp
Birisi Şâh Ekberi birisi Sultân Senceri
40. Ben kulun da işte mülk-i Rûmda vasf eyleyüp
Bir senin gibi şehenşâh-ı Ferîdûn-efseri
41. Yâ nice vasf etmeyem kim dergeh-i cûdunda ben
Olmuşumdur böyle bir lutf-ı amîmin mazharı
42. Yaʿni kıldın medreseyle abd-ı nâ-kâmın çerâğ
Oldu câ nâm-ı Nedîme bendegânın defteri

43. Husrevâne lutf edüp şâhâne inʿâm eyledin
Dest-i lutfun sildi ağlarken bu çeşmân-ı teri
44. Fahr iken ecdâdıma ol âstânın hidmeti
Hazret-i Sultân Ebü'l-fethin zamânından beri
45. Pâdişâhân-ı selefden bunca ihsanlar görüp
Her biri olmuşken ol bâb-ı refîʿin çâkeri
46. Ben kulun bî-kes muhakkar şöyle kalmışken yetîm
Mihnet ü endûh ile ağlar gezerdim serseri
47. Ne rikâb-ı devlete arz-ı merâma bir mesâğ
Ne bu bâr-ı mihnete sabr etmeğe tâb-âverî
48. Hak mü'eyyed eylesin dâmâd-ı âlî-şânını
Âsmân durdukça olsun zîb-i sadr-ı dâverî
49. Kim bu bî-kes bendeni hünkârıma taʿrîf edüp
Eyledi bu derd-mendi mihnet ü gamdan beri
50. Hak budur kim pâdişâhım böyle bir dânâ vezîr
Etmedi bu ana dek zîbende hiç bir kişveri
51. Hak teʿâlâ devlet ü ikbâlin efzûn eylesin
Tâbiʿ-i fermânın olsun devr-i çarh-ı çenberi
52. Mülkden dûr olmasın zıll-ı hümâ-yı re'fetin
Dâ'imâ kılsın himâyet şefkatın bî-kesleri
53. Arş ile hem-dûş ola tâk-ı revâk-ı haşmetin
Tâ ki ber-câdır bu âlî-kubbe-i nîlüferî
54. Sana temlîk eylesin Hak bir yere cemʿ eyleyüp
Mülk-i dehri ömr-i Hızrı devlet-i İskenderi
5
Der-Sitâyiş-i İbrâhîm Pâşâ
1. Bi-hamdillah yine feyz-i safâ şâmil cihân üzre
Cihân âsâr-ı hükm-i sulh ile emn ü amân üzre
2. Zamân-ı rezm geçdi şimdi vakt-i bezmdir söylen
Çemen nakş eylesin nakkâşlar püşt-i kemân üzre
3. Dem-i nev-bâve-çînî-i tarabdır geçdi vakt-i rezm
Murabbaʿ şakk urulsun baʿd-ezin nevk-i sinân üzre
4. Bu ol demdir ki bâlîn-i siperden penbeyi sâkî
Çıkarup vazʿ ede ser-şîşe-i sahbâ-keşân üzre
5. Bu ol demdir ki esbân-ı neberdin perçemin mutrıb
Koparup bend ede destindeki çûb-ı kemân üzre

6. Olup necm-i emânî munsarıf nahs-ı mukâbilden
Yine pertev-feşân oldu zemîn ü âsmân üzre
7. Bi-hamdillah yine nûr-ı safâdan muzmahil oldu
Zalâm-efşân olan ebr-i kesâfet ins ü cân üzre
8. Edüp bayrak ferâz-ı nîzede pîçîde şehbâlin
Güşâd etdi perin kumrî ser-i serv-i çemân üzre
9. Seher gördüm hezâr-ı zârı lebrîz-i neşât olmuş
Gülün yâd eyleyüp feryâd ederdi âşiyân üzre
10. Bu şevke ben de bir tâze gazel tarh edeyim bâri
Bu gün seyr etdiğim ol nâz-perver nev-cüvân üzre
11. Gören pîç ü ham-ı gîsû-yı zerdin ebruvân üzre
Sanır zer-hal ile zencîredir püşt-i kemân üzre
12. O laʿl-i leb o gabgab sende kim vardır âdil olmaz
Felek Rûmun kirâsın koysa sîb-i Isfahân üzre
13. Hudâ güyâ ki cism-i nâzükün etmiş senin îcâd
Katıp bûy-ı gülü reng-i şarâb-ı erguvân üzre
14. Bakıp bir bâğa bir de ol ruh-ı zîbâya reşkinden
Gülün her berki bir hâl oldu çeşm-i bâğbân üzre
15. Neden tâ böyle dilkeşdir o gîsû bilmezem yohsa
Meges-ranlık mı eyler bezm-i sadr-ı kâm-rân üzre
16. Cihân-sadr-ı muʿallâ-kadr kim bezm-i celâlinde
Döner gûy-ı felek fevvâre-veş şâd-ı revân üzre
17. Tırâz-ı mesned-i izz ü şeref kim bezm-i hâsında
Gezer hayl-i melek zenbûr-veş üşkûfedân üzre
18. Nigâh-bân-ı cihân kim istese miʿmâr-ı tedbîri
Yapar bârûta mahzen şuʿleden âb-ı revân üzre
19. Vezîr-i muhterem Dâmâd İbrahîm Pâşâ kim
Felek derbânına yer verdi fark-ı farkadân üzre
20. Görelden ferr-i mencuk-ı otağın bî-karâr oldu
Dırahş-ı nûr hurşîd üzre hurşîd âsmân üzre
21. Süvâr olsa eger âlâya taʿn eyler süreyyâya
Gümüşden pelleler şehperr-i fark-ı çavuşân üzre
22. Otursa kürsî-i divâna yer vermez Nerîmâna
Nigeh-dârân-ı dîvân-hâne seng-i nerdübân üzre
23. Ne mümkin pâyine sâyîde etmek cebhesin Rüstem
Bir iki mâh-ı nev nakş etmedikçe âstân üzre
24. Ne kâdir bakmağa fermân-ı âlî-şânına Bircis

Öpüp bir iki defʿa koymadıkça çeşm-i cân üzre
25. Zuhûr-ı mihrinin bir zerresin gösterdi âfâka
Hücûm etdikde feyz-i pertev-i hurşîd kân üzre
26. Hurûş-ı kîninin bir zerresin bildirdi dünyâya
Hücûm etdikde pûr-ı Zâl-i zer Mâzenderân üzre
27. Dilinde feyz-i cûd ol denlüdür kim olsa müstevlî
Eger bi'l-farz mühr-i keffi bir cüz'-i kırân üzre
28. Olunca ol kırânın devri âhir her gece tâ subh
Yağar şeb-nem yerine necm-i rahşan gül-sitân üzre
29. Kemâl-i sürʿat-ı zihn öyledür kim kilki kasd etse
Edince zam felek bir ân-ı mevhûmı zamân üzre
30. Mi'âta darb edüp edvâr-ı çarhı hâsıl-ı darbın
Bilâ-kesrin kılar kısmet ru'ûs-ı ahterân üzre
31. Hudâvendâ hidîvâ âsafâ lutf-ı amîminden
Zemîn ahdında fahr eyler behişt-i câvidân üzre
32. Olur feyz-i cedîd-i rûha kâbil zîbak-ı maktûl
Nigâh-ı iltifâtın düşse bir âyînedân üzre
33. Eger bang-ı nefîr-ı satvetin inletse kûhsârı
Ve ger dâmân-ı lutfun sâye salsa gül-sitân üzre
34. Künâmından eder ram-hûrde şîr-i şerzeyi rûbâh
Per-i şâhini eyler çetr bülbül âşiyân üzre
35. Hidîvâ sen ki etdin böyle hıdmet devlet ü dîne
Duʿâ-yı devletin farz oldu el-hak ins ü cân üzre
36. Ki edüp hummâ-yı harb u fitne kable'n-nazc buhrânın
Karîb olmuşdu kim kasd eyleye cân-ı cihân üzre
37. Kılıp ahlâtı fasd-ı bî-mahal tahrîk olmuşdu
Halel târî mizâc-ı devlet-i İslâmiyân üzre
38. Bi-hamdillah hele sebbâbe-i Bokrat-tedbîrin
Aceb vaktinde dûş oldu o nabz-ı nâ-tüvân üzre
39. Aceb kânûn-ı makbûl üzre tertîb-i ilâc etdin
Aceb merhem kodun dillerdeki zahm-ı nihân üzre
40. Yine kıldı Hudâ zıll-ı zalîl-i re'fetin memdûd
Ser-i ikbâl-i yâr-ı husrev-i Cemşîd-şân üzre
41. Ki bir sen gibi düstûr-ı güzîne eyleyüp tevfîk
İnâyet eyledi Hak ol şeh-i vâlâ-mekân üzre
42. Tırâz-ı efser-i şâhiyle şermende eder mâhı
Nişân-ı hâk-i dergâhın cebîn-i husrevân üzre

43. Cenâb-ı Hak hemîşe hıfz ede zât-ı hümâyûnun
Cihân durdukça dursun mesned-i Osmâniyân üzre
44. Hidîvâ bir sözüm var onu dahı söyleyim bârî
Çü Hârût eylemişken ser-nigûn kilki benân üzre
45. Ki oldu bir vesîku't-tarh gûyâ bu kasîdem kim
Eder isbât-ı fazlım Enverî-i nüktedân üzre
46. Ya sen de ey hidîv-i muhterem etmez misin isbât
Kemâl-i fazlını Şeh Sencer-i huld-âşiyân üzre
47. O etmiş Enverîye sâyesin memdûd düşmez mi
Senin de sâye-i lutfun Nedîm-i nükte-dân üzre
48. Zamân-ı devletinde ben hele bilmem sen insâf et
Sipihr olmak sezâ mı ehl-i tabʿa imtinân üzre
49. Sözüm gevher dizerken sîne-i havrâya lâyık mı
Ekem elmâs ben sînemde zahm-ı hun-çekân üzre
50. Senin gibi harîdâr-ı metâʿ-ı maʿrifet varken
Kala kâlâ-yı nazmım dûş-ı dellâl-ı zebân üzre
51. Kalam bir böyle vakt-i sûdda ümmîd-i hâricle
Zer-i hâric gibi dâ'im tasavvurdan ziyân üzre
52. Nesîm-i re'fetin olsun meded-res kalmasın lutf et
Gül-i kâmım perîşan pençe-i bâd-ı hazân üzre
53. Yeter ey hâme verdin tâb u fer nazmınla âfâka
Duʿâ gevherlerin diz gayri var silk-i beyân üzre
54. Hemîşe tâ ki seyf ü hâmenin ibrâm u nakzından
Ola ahvâl-i âlem muntazam emn ü amân üzre
55. Bakup destindeki şemşîre bîm-i cân ile Behrâm
Dolaşsın ayağı dâmana râh-ı kehkeşân üzre
56. Görüp iki benânın arasında hâmeni olsun
Utârid şerm ile dem-beste burc-ı tev'emân üzre
6
Hammâmiyye Der-Sitâyiş-i Vezîr-i aʿzam Dâmâd İbrâhîm Pâşâ
1. Sepîde-dem ki olup dîde hâbdan bîdâr
Hurûşa başladı nâgâh serde derd-i humâr
2. Hezâr zaʿf ile hammâma doğru azm etdim
Kemer güsiste perâkende gûşe-i destâr
3. Varup o hâl ile hammâma üft ü hîz ederek
Edince gûşe-i halvetde câygâh-ı karâr

4. Ne gördüm âh amân el-amân bir âfet-i cân
Gelüp yanımda güneş gibi oldu şuʿle-nisâr
5. Saçı fütâdesinin hâbı gibi pejmürde
Nigâhı âşıkının hâtırı gibi efgâr
6. Vücûdu ham gümüşden beyâz gülden nerm
Boyu henüz yetişmiş nihâlden hem-vâr
7. Kamer hamîresi yâhud güneş mürebbâsı
Bilûr şâhı yâhud nahl-i lü'lü-i şehvâr
8. O kadd ü had o tenâsüb o gabgab ol pistân
O yâl ü bâl o temâyül o şîve-i reftâr
9. Tamâm reng ü bahâ mû-be-mû kirişme vü nâz
Tamâm hüsn ü ser-â-pây şuʿle-i dîdâr
10. Velîk hissolunur ki o nâz-perverdin
Derûnu içre bir endîşe vü bir âteş var
11. Ben ise derd ile kıldım figan ki âh aceb
Nedir eden dilin ol nâz-perverin bîzâr
12. Dedi o dem dil-i dîvâne her çi bâd-âbâd
Bu hâletin ederim andan aslın istifsâr
13. Cevâb-ı lutf verirse eger zihî devlet
Zihî saʿâdet eger kim ederse de âzâr
14. Hemân hitâb edüp ey âftâb-ı nâz dedim
Ki ey fedâ o siyeh zülfe nâfe-i Tâtâr
15. Gümüşden âyîneler gibi saf iken sînen
Sezâ mıdır ki ola böyle pây-mâl-ı gubâr
16. Cihânı etmiş iken hayretin zebun ya seni
Kim etdi böyle ser-endâz-ı hayret ü efkâr
17. Nedir aceb sebeb-i hayretin nedir derdin
Kemâl-i lutfun ile kıl kemînene ihbâr
18. İşitdi çünki sözüm ol gül-i hadîka-i nâz
Derûn-ı sîneden âh eyleyüp çü bülbül-i zâr
19. Dedi ki âh su'âl etme derd-i pinhânım
Dil-i figârıma zahm urma sen de diger-bâr
20. Dilimle uğradığım kayda ben bu âlemde
Ne bülbül uğradı ne tûti-i şeker-güftâr
21. Karârın aldı dilin bir garîb dağdağa kim
İlâcı güç gamı müşkil tegâfüli düşvâr
22. Bu şeb bir âfetin ibrâmı ile meclisde

Çekilmiş idi bir iki piyâle-i ser-şâr
23. Tamâm neş'eler etdikde mihr gibi tulûʿ
Miyân-ı meclise nakl oldu sohbet-i eşʿâr
24. Nedîm nâmına bir şaʿir-i cihân var imiş
Kemend-i zülfüme düşsün İlâhî ol ayyâr
25. Bir iki beytin onun keyfe ma't-tafak nâgâh
Bir ehl-i dil okuyup etdi bir dahı tekrâr
26. Şu rütbe etdi eser bana ol edâ-yı selîs
Ki tabʿ-ı şûhum olup çâk-sâz-ı ceyb-i karâr
27. Yemin edüp kılıcım kabzasına nezr etdim
Bulup Nedîmi iki bûse eyleyim îsâr
28. Bu kerre şimdi belâ bunda hânesin bilmem
Ki azm edüp olam îfâ-yı nezre hâhişkâr
29. Tutalım arayarak bulmuşum onu ammâ
Kabûl kılmayup eylerse nezrim istihkâr
30. Hicâb mâniʿ olursa ya nâz ederse yahud
Ederse zühd satup sûret-i riyâ ızhâr
31. Nice çıkam acabâ uhdesinden ol nezrin
Kalır mı âh benim gerdenimde yohsa bu bâr
32. Kaçan ki bu sözü gûş etdi dil kalup bî-hûş
Kemâl-i hayret ile hem-çü sûret-i dîvâr
33. Dedim ki ey gül-i nev-hîz-i nâz ü işve sana
Fedâ Nedîm gibi bendeler hezâr hezâr
34. Ne gûne sihr idi âyâ o beyt-i pür-te'sîr
Ki bir senin gibi ser-keş perîyi etdi şikâr
35. Dedi ki bir iki beytü'l-kasîde kim olmuş
Onunla hazret-i sadr-ı güzîne midhatkâr
36. Cenâb-ı hazret-i düstûr-ı âsman-mesned
Ki mihr-i zâtına bir gerd bâliş-i zer-târ
37. Semiyy-i cedd-i resûl-ı Hudâ ki lutfundan
Cihânda âteş-i endûh u gam olur gülzâr
38. Yegâne sıhr-ı güzîn-i halîfetü'l-islâm
Vezîr-i a‘zam u ekrem müşîr-i pâk-tebâr
39. Alîl-i mihnete cûd u sehâsı habb-ı zeheb
Marîz-i ye'se atâyâsı şerbet-i dînâr
40. Dokunsa çeşmi eger jeng-beste mir'âta
Yeşil çemen gibi neşv ü nemâ bulur jengâr

41. Harîta resmi gibi huşg u teng-sûretdir
Kef-i kerîmine nisbetle kulzüm-i zehhâr
42. Serâb lemʿası veş nefʿden muʿarrâdır
Nihâd-i pâkine nisbetle feyz-i ebr-i bahâr
43. Edeydi âteş-i kahrı bıhârı istiʿlâ
Fetîl ü revgan olurdu cezîrelerle bıhâr
44. Harem-serâyına Kâfûr-ı zer-kemer hâdim
Derinde Cengiz ü Kaplan nâme-ber tâtâr
45. Zihî o kuvvet-i bâzû ki Hind-i garbîden
Zemîne etse eger nîzesin halîde çü mâr
46. Çıkup o demde ser-i nîze Hind-i şarkîden
Ederdi sadme-i yelmânı pây-ı râyı figâr
47. Cihân-penâh hidîvâ keremverâ sadrâ
Eyâ vezîr-i felek-bârgâh-ı mihr-âsâr
48. Sen ol hidîv-i cihânsın kim ahd-i lutfunda
Nigehbânlık eder âşiyân-ı bülbüle mâr
49. Sen ol yegâne-i devr-i zamânesin ki senin
Nazîrin olmadı meşhûd-ı dîde-i devvâr
50. Cihânı lutf u mürüvvetle kâm-rân etdin
Cihânda kim alasın ber-sebîl-i istimrâr
51. Bu hüsn-i hulkı ki etmiş Hudâ sana ihsân
Bu baht-ı tâliʿi k'etmiş felek sana îsâr
52. Mübeşşer ol ki senin izz ü devlet ü câhın
Olur ziyâde bülend ü medîd leyl ü nehâr
53. Budur delîl bu daʿvâya kim senin ancak
Budur murâd-ı şerîfin ki cümle ehl-i diyâr
54. Olup zamân-ı şerîfinde emn ü râhatda
Cihânda olmaya bir ferde zulm ile âzâr
55. Fe-lâ-cerem bu cihân içre çün mücerrebdir
Ki böyle şefkat ü rahmi olan sudûr-ı kibâr
56. Olup o mesned-i vâlâda çok zamân mümted
Eder makâm-ı refîʿinde devlet ile karâr
57. Bu bahs-i pâki debistân-ı fazl u dânişde
Bu sûret ile ki takrîr eder ulü'l-ebsâr
58. K'olur zamân-ı kalîl içre muzmahil elbet
Delâlet etdiği çün şerre necm-i gîsû-dâr

59. Delîli olduğı'çün hayr-ı âleme sâʿî
Cihânda dâ'im olur âftâb-ı feyz-âsâr
60. Ale'l-husûs ki bu bende-i kerem-dîden
Bu çâkerin bu kemînen bu abd-ı zâr u nizâr
61. O denlü lutf u kerem gördü hezretinden kim
O lutfu görmedi ebr-i bahârdan gülzâr
62. Nedîm kendi kulun kendi müstmendindir
Unutma zerreni ey âftâb-ı feyz-âsâr
63. Himâyet et ki senin bir yanar çerâğındır
Taʿarruz eylemesin rûzgâr-ı bed-kirdâr
64. Ol âftâb-ı mekârimsin âsafâ sen kim
Umûm-ı feyzin ile sîrdir kibâr u sıgâr
65. Cihânda sen gibi müşfik efendisi var iken
Yazık değil mi kala böyle bî-kes ü bî-kâr
66. Mukayyed olmaya bir kâr ile bu âlemde
Ede derûnunu sevdâ-yı hâm ile âzâr
67. Bu sözde lîk efendim kalem yalan söyler
Ben eyleyeyim onun bâri kizbini izhâr
68. Derin güşâde iken cümle ehl-i irfâna
Kalır mı bî-kes o pâkize-tabʿ-ı sihr-âsâr
69. Egerçi hidmeti yok lîk ona yeter bu şeref
Ki ede hidmet-i rıkkıyetinde ömrü güzâr
70. Hemân efendisini eylesin Hudâ dâ'im
Kerem eder komaz elbette bendesin bî-kâr
71. Hemîşe tâ ki ola kârgâh-ı âlemde
Bu heft âmire münkâd bu tabâyiʿ-i çâr
72. Mutîʿ-i emrin olup çâr gûşe heft iklîm
Ola müsahhar-ı kilkin bu kubbe-i devvâr
73. İnâyet-i ezelî feyz-bahş u feyz-resân
Sipihr bende-i ferman sitâre hidmetkâr
7
Tazmîn-i Beyt-i Enverî Der-Zımn-ı Vezîr-şoden-i İbrâhîm Pâşâ
1. Ale's-sabâh ki bânû-yı mihr-i ferruh-fâl
Kenâr-ı târem-i mînâdan etdi arz-ı cemâl
2. Çeküp visâdemi kıldım külâh-gûşemi ham
Garîm-i gamdan edüp nîm lahza istimhâl
3. Bir iki cüz'-i perâkende var idi der-pîş

Alup birin ele verdim kümeyt-i tabʿa mecâl
4. Bir iki mebhase taʿlîk edince enzârım
Uzandı zeyl-i mebâhis çoğaldı kîl ü kâl
5. Biraz zamân dahı idmân-ı hatda meyl etdi
Hayâl-i hatt-ı cüvân ile hâtır-ı meyyâl
6. Bir iki safhayı hem-reng-i rûy-ı baht edicek
Elimdeki kalem-i Vâsıtîye geldi kelâl
7. Dedim biraz dahı âsâyiş eyleyim çünkim
Tamâm mertebe künd oldu akl u vehm ü hayâl
8. Bu ârzû olıcak nakş levh-i hâtırda
Hemân o lâhzada fursat bulup bilâ-imhâl
9. Kümeyt sürdü hücûm etdi kişver-i tabʿa
O gam dedikleri dîrîne düşmen-i muhtâl
10. Hurûşa başladı nâgâh künc-i hâtırdan
Hezâr vesvese sad gûne ârzû-yı muhâl
11. Gehî talâtum-ı efkâr-ı derd-i zîk-ı maʿâş
Gehî tezâhum-ı ekdâr-ı gayret-i emsâl
12. Münâvebeyle edüp cümle merzbûm-ı dile
Tamâm eylediler akl u fikrim istîsâl
13. Ben ise derd ile kaldım arada zâr u zebûn
Ne sabr u tâkata kudret ne hod girîze mecâl
14. Bu halde onu gördüm şikâf-ı revzenden
Şitâb ile yetişüp geldi peyk-i bâd-ı şimâl
15. Gam ile cünbişe hod tâb yoğ idi bende
Hele hamiyyet edüp bu dil-i perişan-hâl
16. Gel ey nesîm-i sabâ hatt-ı yârdan ne haber
Terânesiyle kudûmunu kıldı istikbâl
17. Esenleşüp dil ile güft ü gûya başladılar
Kulak tutunca işitdim k'eder fakîri su'âl
18. Alup o dem haberim geldi yanıma gülerek
Görünce çehre-i zerdim dedi ne hâl bu hâl
19. Dedim ki n'olsa gerek hod değil mi maʿlûmun
Sipihr-i zâlim ile mâcerâ-yı ehl-i kemâl
20. Hele bu gûne sitem çarhın eski âdetidir
Velî düşer mi sana ey enîs-i hûb-hısâl
21. Ki tâ bu mertebe bî-mihr ü bî-vefâlık edüp
Ziyâretim edesin tâ bu vakte dek ihmâl

22. Sühan bu gâyete erdikde bir tebessüm edüp
Dedi ki ey sühanından nümûne sihr-i helâl
23. Biraz inânını çek böyle germ-tâz olma
Semend-i cevre meded kılma bendeni pâ-mâl
24. Ki sana bir haberim var ki gûş edersen eger
Ola o mertebe gûşun güherle mâl-â-mâl
25. Ki tâ-be-haşr huliyy-bestegân-ı huld-ı berin
Ede kılâdelerin hazretinden istikmâl
26. Kucâst kûy-ı Nedîmâ terânesiyle bu dem
Gelir cihâna gül-efşân olup o tâze nihâl
27. Henüz bu sühanın olmamışdı lafzı tamâm
Henüz cevher-i maʿnâsı bulmamışdı kemâl
28. Erişdi gûş-ı dil ü câna dûrdan nâgâh
Terâne-i ceres-i kârbân-ı gunc u delâl
29. Pür etdi kûçeyi sıyt-ı feşâfeş-i dâmân
Erişdi zîrve-i nâhîde çın çın-ı halhâl
30. Aceb nedir deyicek kıldı peyk-i sâmiʿayı
Sadâ-yı zemzeme-i halka-ı der-istikbâl
31. Hemân şitâb ile câyımdan eyleyüp pertâb
Güşâde eyledim âgûşunu derin fi'l-hâl
32. Ne gördüm ol büt-i nâzende nîm mest olmuş
Kolunda dâmen-i kerrâke elde bir gül-i âl
33. Küleh şikeste vü ser-tâ-be-pây nahvet ü nâz
Kemer güsiste zenah tâ-be-nâf hüsn ü cemâl
34. Görüp o hâleti akl u şuʿûrum oldu tebâh
Düşüp ayağına çün sâye eyledim rû-mâl
35. Dedim ki ey ham-ı zülfünde fitne der-fitrâk
Kenâr-ı nevk-i müjende kirişme der-çengâl
36. Fedâ bu niʿmet ü ihsânına çi cân u çi dil
Fedâ bu lutf-ı firâvânına çi câh u çi mâl
37. Pes ez-merâsim-i nâz u niyâz el-kıssa
Firâz-ı mesnede saldıkda sâye-i ikbâl
38. Biraz bu tarz ile güft ü şinîdden sonra
Birâz da sohbet-i eşʿâra gösterüp ikbâl
39. Alup o şevk ile Dîvân-ı Enverîyi ele
Güşâde eyledi niyyet tutup ol dem bir fâl

40. Garîb fâtiha ki oldu nâgehan lâyih
Firâz-ı safhada bu matlaʿ-ı huceste-meâl
41. Be-saʿd ahter-i meymûn zamân u hurrem-fâl
Be-nîk tâlîʿ-i ferhunde rûz-ı ferruh-fâl
42. Be-bârgâh-ı vezâret be-ferruhî bînişest
Hudâyegân-ı vezîrân u kıble-i ikbâl62
8
Kasîde Der-Sitâyiş-i Vezîr-i aʿzam İbrahîm Pâşâ
Berâ-yı Teşekkür-i Medrese
1. Hoşâ ey feyz-i cûdun eyleyüp zîbende dünyâyı
Kemâl-i lutfun etdi hissemend aʿlâ vü ednâyı
2. Hoşâ ey mesned-ârâ-yı himem ki hüsn-i tedbîrin
Edüp mülk-i cihândan ber-taraf âşûb u gavgâyı
3. O gavgânın yerine kıldı dest-i bezl-i ihsânın
Cihânda her kese bir gûne lutf-ı râhat-efzâyî
4. Budur hakk-ı kelâm ey sadr-ı zî-şan kim kıyâs olmaz
Senin eltâfına bezl ü atâ-yı Hâtem-i Tâyî
5. Niçün derlerse cümle müddet-i ömründe ol etmiş
Verüp mâlın biraz eşhâs-ı nâsa bezl ü iʿtâyı
6. Sen ammâ ey hidîv-i muhterem evvel zuhûrunda
Bütün bir memleket halkına kıldın kâm-bahşâyî
7. Edüp halkı yeniden mülk ü mâl ü câhına mâlik
Cihâna eylemişken böyle lutf-ı âlem-ârâyi
8. Bu lutf-ı şâmil ile eylemişken gamdan âzâde
Kemâl-i re'fetin bây u gedâyı pîr ü bernâyı
9. Yine her birine mahsûs edüp inʿâm haddince
Nevâzişlerle memnûn eyledin aʿlâ vü ednâyı
10. Aceb tevfîka makrûn oldun ey sadr-ı kerem-güster
Ki sana Hak müyesser kıldı böyle nâm-ı vâlâyı
11. Cihân nâmınla doldu halk ihsânınla sîr oldu
Tarâvet buldu eltâfınla bu mülkün ser-â-pâyı
12. Zamân-ı devletinde Hazret-i Allaha şükr olsun
Belâsın buldu baht-ı bî-vefâ gerdûn-ı hercâyî
13. Hele el-hamdülillah baht-ı ser-keş bildi yâ haddin
Hele kâfir felek de çekdi yâ dâmânına pâyi
62

Ey iyi talih kıblesi, vezirlerin bir tanesi! Kutlu talih, uğurlu zaman ve açık baht ile, bereketli günler ve güzel

bir gelecek ile vezaret makamında meymenetle otur!

14. Demişdim ben kulun tenhâca bir kaç defʿa gerdûna
Behey zâlim nedir bu hâtır-âzârî vü hod-râyi
15. Neden tâ böyle düşmüşsün sen erbâb-ı maʿârifle
Biraz da etsene der-pîş-i âyîn-i müdârâyı
16. Tutalım sende şefkat yoğ imiş kâdir misin menʿe
Gürûh-ı ehl-i dânişden zuhûr-ı lutf-ı Mevlâyı
17. Ya havf etmez misin kim eyleye Hak âleme düstûr
Kemâl ü maʿrifet kadrin bilir bir sadr-ı dânâyı
18. Hudâvendâ bana şimdi peyâmı geldi gerdûnun
Demiş kim ey çerâğ-ı dûdmân-ı nükte-pîrâyî
19. O sözler kim demişdin bana oldu cümlesi zâhir
Vezîr etdikde Sultân Ahmed İbrahîm Pâşâyı
20. Cenâb-ı Âsaf-ı zî-şan ki anlar rütbe-i kadrin
Gören dâmân-ı lutf u re'fetinde dest-i Dârâyı
21. Cenâb-ı Âsaf-ı âlî-himem kim âşiyân etmiş
Hümâ-yı baht dergâhındaki tâk-ı felek-sâyı
22. Bilir kim bir keşîde rahşdır ıstabl-ı hâsında
Meh-i nev gören çarhın kefelgâhında tamgayı
23. Bilir kim bir çekîde katredir deryâ-yı cûdundan
Gören enfâs-ı bâd-ı subh ile cûşende deryâyı
24. Mükerrem sıhr-ı sultân-ı cihân kim vakt-i sûrunda
Sipihr-i atlas ihdâ eyledi bir tûp dârâyı
25. Edüp ammâ ki sonra şerm-i vâfir iʿtizâr etdi
Görüp çâvûşunun dûşundaki zîbende kemhâyı
26. Gelüp bir gûne rû-mâl eylemiş kim seyreden âdem
Süm-i esbinde mîh-i zer kıyâs eyler süreyyâyı
27. Varup bir tarz ile vazʿ-ı cebîn etmiş ki râhında
Nişân-ı naʿl zann etdim hilâl-i mâh-ı garrâyı
28. Ne bulmuş Rüstem-i Kâvûsdan Firdevsî-i Tûsî
Ne görmüşdür bir iki Türkden Vassâf-ı sevdâyî
29. Der-i vâlâsına varsın da görsün haşmet ü câhı
Gelüp âlâyını görsün de seyr etsin temâşâyı
30. Hudâvendâ mekârim-perverâ sadr-ı cihân-ârâ
Hudâ sensiz bize göstermesin ol sadr-ı aʿlâyı
31. Cenâb-ı hazretin devletle ol sadrı edüp teşrîf
Edelden emn ile âsûde tedbîrin berâyâyı

32. Duʿâ-yı izz ü câhın zimmetimde farz bilmişdim
Ederdim rûz u şeb medhinle meclislerde gûyâyî
33. Bu defʿa bir kerem de eyledin kim âcizim el-hak
Ne denlü eylesem ihsânının vasfında ıtrâyı
34. Beni ihyâ kılup feyz-i dem-i cân-bahş-ı lutfunla
Nümâyân eyledin âsâr-ı enfâs-ı Mesîhâyı
35. Çerâğ etdin beni dâ'im senin de ey kerîmü'ş-şân
Çerâğın rûşen etsin dîde-i mihr-i mücellâyı
36. Hele ol dergeh-i iclâline bir hidmetim geçse
Bu lutfun böyle hayrân eylemezdi cân-ı şeydâyı
37. Diyâr-ı âhara gitdikde hattâ ben kulun her dem
Ederdim dilde pinhan kendi zuʿmumca bu daʿvâyı
38. Ki gerçi matlabım vaʿd etdi ol sadr-ı kerem-güster
Husûl-ı kâma kıldı gûşe-i ebrûsu îmâyı
39. Velîkin bunca eşgâl-ı umûr-ı saltanat varken
Nice der-hâtır eyler ben gibi bir bî-ser ü pâyı
40. Pes etdim azm kim ol dergeh-i cûda edüp rû-mâl
Kılam peyvend-i dâmân-ı kerem dest-i temennâyı
41. Kaçan geldim der-i ikbâle ol dem dest-i ihsânın
Kef-i nâ-kâmıma sundu ru'ûs-ı sîm-sîmâyı
42. Alup bûs eyleyüp baş üzre koydum şükr edüp bin kez
Tamâm oldu işim bahtımdan etmem gayri şekvâyı
43. Budur dergâha şimdi arz-ı hâl-i bende-i nâ-çîz
Ki ey sadr-ı güzîn ey müttekâ-pîrâ-yı Dârâyî
44. Çerâğ oldukda yine gitmek üzre eylemişdim ahd
Der-i ikbâline etdikde kasd-ı çehre-fersâyî
45. Bi-hamdillah ki oldum devletinde matlaba nâ’il
Çerâğ etdin inâyetle Nedîm-i zâr-ı şeydâyı
46. Ne vech sudûr eyler efendim şimdi fermânın
Derinden dûr olup kılsın mı benden râh-peymâyî
47. Veliyy-i niʿmetim ümmîdgâhımsın efendimsin
Nedir emrin buyur ey zîb-i sadr-ı kâr-fermâyî
48. Hemîşe tâ kumâş-ı zer-keş-i vasf-ı keremkârın
Ede lebrîz-i revnak destgâh-ı şiʿr ü inşâyı
49. Yazup vasf-ı şerîfin zer-kalemle mihr-i ferruh-fer
Kıla pür-zîb ü zîver safha-i çarh-ı muʿallâyı
50. Kılup zât-ı şerîfin mesned-i devletde Hak dâ'im

Müsahhar eyleye fermânına etrâf u enhâyı
51. Süreyyâ menzilinde mihr-i âlem-tâb zann etsin
Gören mektûb-ı ikbâlindeki mühr ile imzâyı
9
Ramazâniyye Der-Sitâyiş-i Sadr-ı aʿzam İbrâhîm Pâşâ
1. Bağteten sâbit olup gurre firâşında imâm
Hâb içün yatmış iken etdi terâvîhe kıyâm
2. Baş kaldırmadılar öğleye dek uyhudan
Yevm-i şek zevkına hazırlanan ahbâb-ı kirâm
3. Serdi-i fasl-ı bahâr etmiş iken tabʿa eser
Ataş-ı rûze ona kıldı mükâfât tamâm
4. Şu soğuk günlere bir pâre ısındırdı bizi
Bir gün evvel erişüp geldi hele mâh-ı sıyâm
5. Pâsbân verdi kudûmiyle cevâb eyleyene
Ramazan geldi mi âyâ diyerek istifhâm
6. Çeşm-i Zerkâ-yı Yemâmeyle mi bakdı bilmem
Nazar-ı şâhide ahsentü zihî dikkat-i tâm
7. Bilemem ben de ki şâhidde mi takvîmde mi
Hele bir kizb var ortada budur sıdk-ı kelâm
8. Ehl-i keyfin birisi der ki behey sultânım
Aydın ay bellü hesâb olmadı şaʿbân tamâm
9. Bir iki miblağ-ı berş ile urup öldürecek
Geldiler eylediler böyle cihânı sersâm
10. Olacak oldu hemân çâre ne şimden sonra
Edelim hükm-i kazâ destine teslîm-i zimâm
11. Şevkımız şimdi ona düşdi ki inşâ'allah
Ola sıhhatle selâmetle meh-i rûze tamâm
12. Kıla erbâb-ı dili âb-ı hayâta sîr-âb
Erişüp Hızr gibi âh mübârek bayrâm
13. İbtidâ ıyd gün icrâ-yı merâsimle geçüp
Gecesi dahı olup maslahat-ı hâb tamâm
14. Çün ikinci gün ola böylece ahd eylemişdim
Ki ne sabr eyleyim ol gün ne direng ü ârâm
15. Çekdirüp pek seherî doğruca Saʿd-âbâda
Tutayım zinde iken cennet-i aʿlâda makâm
16. Varayım hâk-ı tarab-nâkine yüzler süreyim
Bir gün olsun alayım bâri felekden bir kâm

17. Havzdan kevser-i pâkîzeyi nûş eyleyeyim
Kasrdan bûy-ı cinânı edeyim istişmâm
18. Iyd ola fasl-ı bahâr ola da Saʿd-âbâdın
Zevkini eylemeyim sıhhat olur bana harâm
19. Hurrem-âbâda varınca gideyim zevrak ile
Bî-kusûr eyleyeyim seyr-i kusûru itmâm
20. Bir münâsibce refîk ile girersek kayığa
Şevk ile kullanırız gayri bizimdir eyyâm
21. Sonra havzın öte yanına çıkup zevrakdan
Bir dıraht altına ferş eyleyeyim bir ihrâm
22. Keç edüp gûşe-i destârımı rindâne geçüp
Oturup eyleyeyim bir iki sâʿat ârâm
23. Sonra alup elime ney-şekker-i kilk-i teri
Olayım vasf-ı cihân-dâver ile şîrîn-kâm
24. Yaʿni hem-nâm-ı şeref-zâ-yı Halîl İbrahîm
Ki cihân buldu onun lutfu ile ziynet-i tâm
25. Âsmân-pâye hümâ-sâye vezîr-i aʿzam
Sâhib-i seyf ü kalem mâlik-i nakz u ibrâm
26. Seyfidir barıka-i hırmen-i âşûb u fiten
Kalemi ebr-i bahâr-ı çemen-istân-ı merâm
27. Add eder beççe-i sîmurgı şikâr-ı lâgar
Hırmenin saha-i tedbîrde neşr etdiği dâm
28. Çarhdan pençe-i hurşîd adını mahv etdi
Pençe buyruldusunun şeş cihete saldığı nâm
29. Olsa ger bâd-ı semûm-ı sahatından pertâb
Ser-i bed-hâhına tâ haşr yağardı sarsâm
30. Olsa ger nâmiye feyz-i nazarından sîr-âb
Çeşm-i âhû bitirir bağda nahl-ı bâdâm
31. Çarhı kim himmet-i vâlâsı temâşâya çıkar
Tâ varır fark-ı sımâk üzre eder darb-ı hıyâm
32. Ahd-i lutfunda kemâl ehline göstermede çarh
Sûret-i mihr ü vefâyı felek-i âyîne-fâm
33. Hoşdur erbâb-ı dilin serleri mânende-i Cem
Sâfdır sîneleri şevk ile mânende-i câm
34. Şöyledir şöhret-i ihsânı ki şimdi etfâl
İbtidâ lutfunu vasf ile eder vasf-ı kelâm

35. Dîdesi dehşet ile hîrelenir çün huffâş
Peyker-i hançerinin görse dırahşın Behrâm
36. Âsaf-ı Cem-menîşâ dâver-i gerdûn-kadrâ
Ey ki devrin sebeb-i tevbe-i çarh-ı hod-kâm
37. Sensin ol cûd-ı müşahhas ki zuhûrunla senin
Buldu tûmâr-ı neseb-nâme-i himmet encâm
38. Derinin beste-kemer çâkeridir heft ahter
Şemʿinin sûhte pervânesidir nüh ecrâm
39. İşte geldi der-i iclâline rû-mâl ederek
Ramazâniyye kasîdeyle Nedîm-i nâ-kâm
40. Ger kusûru var ise avf kıl ey kân-ı kerem
Tâzedir nazmı eger olsa da bî-reng ü nizâm
41. Hoş gelir tabʿa husûsa ramazân ayında
Bâve-i nev ne kadar olsa da nâ-puhte vü ham
42. Hak teʿâlâ ede ikbâl ü celâlin efzûn
Emrine râm ola dâ'im felek-i bî-ârâm
43. Gece gündüz geçe âsâyiş ile evkâtın
Her şebin kadr senin her günün olsun bayrâm
10
Iydıyye Der-Teşekkür-i Dâmen-bûs-ı Hazret-i Sultân Ahmed
Be-Emr-i Hümâyûn
1. Sabâh-ı ıyd kim âlem olup feyziyle nûrânî
Sadâ-yı kûs u şevket eyledi pür-çarh-ı gerdânı
2. Sarây-ı şehriyâr-ı âlem oldu maşrık-ı ikbâl
Gelüp hep hâk-bûsa devlet-i ulyânın erkânı
3. Kuruldu taht-ı âlî-baht tarz-ı dil-pesend üzre
Döşendi pîşgâha ol murassaʿ ferş-i hâkânî
4. Hezâran zîb ü ziynet sad hezâran ferr ü şevketle
Cülûs etdi çıkup dehrin şehenşâh-ı cihânbânı
5. Yesârında durup şehzâdegân izz ü saʿâdetle
Sipihr-i haşmetin her biri oldu mihr-i tâbânı
6. Denür sâhib-kırânın çârdır yanında şemşîri
Görüp şehzâdegânı anladım bu râz-ı pinhânı
7. Muʿammer eylesin yavuz nazardan saklasın Mevlâ
Ki onlardır binâ-yı izz ü şânın çâr erkânı
8. Yemîninde dururdu hâtem-âsâ âsaf-ı ekrem
Olup rûh-ı mücessem âlemin gûyâ nigehbânı

9. Vezîr-i pür-himem Dâmâd İbrahîm Pâşâ kim
Eder İbnü'l-Amîdi dergeh-i cûdunda derbânı
10. Cenâb-ı sadr-ı aʿzam gûyiyâ tefsîridir onun
Şehenşâh-ı cihân bir mushaf ammâ resm-i Osmânî
11. Erişmiş olsa bu vakte Alî Şîr-i Nevâyî ger
Olurdu ol hidîv-i ekremin bî-şübhe sekbânı
12. Vezîr-i aʿzamın da izz ü devletle yemîninde
Dururlardı şehenşâh-ı cihânbânın vezîrânı
13. Durup ol çâr-düstûr-ı giran temkîn-i vâlâ-câh
Ederler hıfz içün vefk-ı murabbaʿ şâh-ı devrânı
14. Birisi mesned-ârâ-yı Kapûdânî saʿâdetle
Üçü ol şehriyâr-ı âlemin dâmâd-ı zî-şânı
15. Sütûr-ı nüsha-i devlet gibi şâhın kafâsında
Durur cümle ağâyân-ı harîm-ı hâs-ı sultânî
16. Bu dârâtı temâşâ kıldı çün kim bende-i nâ-çîz
Celâlet pertevinden hîrelendi çeşm-i hayrânı
17. Mehâbet bir tarafdan bir tarafdan şerm ile haclet
Gelüp dem-beste vü lâl eylediler tabʿ-ı nâlânı
18. Sürüp yüz hâk-i pâye yek-be-yek erkân-ı izz ü câh
Kuruldu haşmet ü şevketle divân-ı Süleymânî
19. Durup tertîb ile yerli yerinde ehl-i mansıb hep
Tamâm oldukda dîvân-ı felek-unvânın erkânı
20. Cenâb-ı şeyhü'l-islâm-ı şerîf-etvâr-ı saʿd-âsâr
Ki şâkird etmeğe etmez tenezzül Mîrzâ Cânı
21. Ulûm-ı Bû Hanîfeyle derûn-ı sînesi memlû
Veraʿla vech-i pâki subh-ı sâdık gibi nûrânî
22. Onun ardınca bi'l-cümle sudûr-ı âsman-pâye
Ki ilm ü fazl ü takvâ gevherinin her biri kânı
23. Gürûh-ı dâʿiyan bir bir öpüp dâmân-ı iclâli
Hele ol devlet-i ulyânın oldum ben de şâyânı
24. Şehenşâhâ hidîvâ şihriyârâ âsman-kadrâ
Bu devletle bu abd-i kemterin sebk etdi akrânı
25. Saʿâdetle hitâb etdik ki geldin cümleden sonra
Efendim kıldı ihyâ nutk-ı cân-bahşın dil ü cânı
26. Cemâl-i pâkin sâ’irden artuk görmek ister dil
Aceb mi cümlesinden sonra bûs etsem o dâmânı
27. Ne mümkindir kasîdeyle teşekkür böyle eltâfa

Yerin bulsun deyü hünkârımın ammâ ki fermânı
28. Bu gûne bir kasîde söyledi vasf-ı şerîfinde
Nedîmâ benden alup destine kilk-i dür-efşânı
29. Eyâ iklîm-i pür-tekrîm-i İslâmın nigehbânı
Bu kişver görmemişdir sen gibi sultân-ı zî-şânı
30. Bu dünyâda sen ona sâlis oldun çünki lâyıkdır
Bununla fahr ede ukbâda Sultân Ahmed-i Sânî
31. Nesîm-âsâ çü fermânın iki deryâya şâmildir
Denilsin zât-ı âlî-şânına İskender-i sânî
32. Nizâmın buldu zât-ı akdesinle milket ü millet
Misâl-i rûh ihyâ kıldı re'yin çâr erkânı
33. Ser-â-pây-ı cihânı şöyle tezyîn etdi eltâfın
Ki etmez böyle tezyîn nev-bahâran bir gül-istânı
34. Tasavvur etmedi bu câhı hülyâsında İskender
Ferîdun görmedi rü'yâda bu tertîb-i dîvânı
35. N'ola hurşîde teşbîh eylesem zât-ı hümâyûnun
Ki onun da senin gibi cihânda yokdur akrânı
36. Süheylin çeşmini ferr-i nigînin eyledi rûşen
Mehin ruhsârını tâb-ı rikâbın kıldı nûrânî
37. Felekde resm-i izz ü câh u haşmet n'idügün bilmez
Senin dârâtına teşbîh eden Dârâ vü Hâkânı
38. Cihânda vâdî-i âdâb-ı hidmet görmemişdir hiç
Derinde hidmete lâyık görenler şâh-ı İrânı
39. Adûlar rütbe-i ikbâlini bir hoşça fark etsin
Cilâ versin çeküp çeşmânına kuhl-ı Sıfâhânı
40. Sen ol hâkân-ı mensûrü'l-alem sultân-ı âlemsin
Ki hem-demdir senin her kârına tevfîk-i Rabbânî
41. Hilâfet zât-ı âlî-şânına mahsûsdur şimdi
Sana nisbet mülûkun muzmahildir rifʿat ü şânı
42. Sana Hak kıblegâh-ı dîn-i Hakkı eylemiş ihsân
Sana muhtâcdır cümle cihânın ehl-i îmânı
43. Münevver meşhed-i kuds-âşiyân-ı mefhar-ı âlem
Senin mülkünde olmak sana Hakkın mahz-ı ihsânı
44. Husûsa hırka-i pâk-i Resulullah kim onun
Melekler bûs-ı dâmâniyle fahreylerse erzânî
45. Der-âgûş eyleyüp ol cism-i pâki nûr ile dolmuş
Misâl-i perde-i fânûs dâmân u girîbânı

46. Ne devlet ne saʿâdetdir hezâran hamd ü şükr olsun
Cenâb-ı hazret-i Hak sana ihsân eylemiş onu
47. Ya ol vâlâ âlem kim kâmet-i dil-cûsu olmuşdur
Riyâz-i cennetin gûyâ ki bir serv-i hırâmânı
48. Nihâl-i kaddinin üftâdesidir sidre vü tûbâ
Esîr-i şukkası rûhâniyân-ı arş-ı Rahmânî
49. Resûl-i kibriyânın ol mübârek râ'yeti şimdi
Muhayyemgâh-ı nusret-şânının olmuşdur unvânı
50. Alem-dâr-ı Resûlullahsın ikbâl ile çünkim
Sana tâbîʿdir elbette cihânın pâdişâhânı
51. Şehenşâhâ egerçi âlemin eyyâm-ı adlinde
Sabâh-ı ıyd ile hem-pâyedir her vakt ü her ânı
52. Velîkin bu mübârek ıyd dahı eyleyüp teşrîf
Sıtanbûlun ferahla ıyd-ber-ıyd oldu her yanı
53. Binüp sad ʿizz ü nâz ile semend-i şûh-reftâre
Güzeller Atmeydânında alır şimdi meydânı
54. Husûsa Hazret-i Eyyûb ile meydân-ı Top-hâne
Birer takrîb ile elbette cezb eyler cüvânânı
55. Firâz-ı Üsküdârın buʿdı vardır gerçi kim ammâ
Yine inkâr olunmaz Hak bu kim onun da seyrânı
56. Ya Saʿd-âbâd-ı dil-cûnun efendim sorma hiç vasfın
Kulun bir vech ile taʿbîre kâdir olmazam anı
57. Müferrih gam-zedâ hâtır-güşâ dil-cû vü rûh-efzâ
Temâşâsı muhassal mest ü hayrân eyler insânı
58. Biçinmiş bağlar ıydıyye cümle fıstıkî atlas
Sarınmış başa neftî şâlını serv-i hırâmânı
59. Gümüş renginde bir dîbâ biçinmiş cedvel-i sîmîn
Velîkin hâre gibi mevci var şeffâf u nûrânî
60. O dîbâ âb-şârın dahı egninde hemân farkı
Bunun mevci biraz sık onun ise kaddi tûlânî
61. Yine ıydıyye bahşişler verüp fevvâre-i dil-cû
Dem-â-dem etmede etrâf-ı havza sîm-efşânı
62. Şehenşâhâ bu ıyd eyyâmı cümle kulların çünkim
Şeref-yâb oldu pâ-bûsunla buldı izzet ü şânı
63. Ya Saʿd-âbâd dahı çekmede hasret pâ-bûsa
Onun hakkında da icrâ kıl ol lutf-ı firâvânı

64. Buyur ol cây-ı dil-cûyu ser-efrâz eyle lutfunla
Hemîşe hem-rikâb olsun sana te'yîd-i Rabbânî
65. Hudâ hem-vâre mahfûz eyleyüp zât-ı hümâyûnun
Musahhar eylesin fermânına İrân u Tûrânı
11
Kasîde Der-Vasf-ı Şehzâdegân-ı Sultân Ahmed
1. Mesʿûd ola ıydın eyâ şehenşâh-ı gerdûn-haşem
Dergâhın olsun husrevâ ikbâle dâ'im mültesem
2. Her sâʿatin olsun saʿîd ikbâl ü iclâlin medîd
Her bir günün eyyâm-ı ıyd her bir demin ferhunde-dem
3. Ey husrev-i gîti-sitân nâmın ki Ahmeddir ıyân
Devrinde oldu bî-güman şerʿ-i Muhammed muhterem
4. Adlin ile âlem dola mülk ü milel revnak bula
Encüm gibi tâbân ola nâmınla ruhsâr-ı direm
5. Mutrıbların her rûz u şeb kılsınlar âheng-i tarab
Ammâ usûli feth ü darb olsun makâmı hem Acem
6. Sensin o sultân-ı cihân rahşın önünde her zamân
Mânend-i peyk olur revân İskender ü Dârâ vü Cem
7. Lutf u mekârim hem-demin ikbâl ü şevket mahremin
Devrinde oldu âlemin her gûşesi bâğ-ı İrem
8. Sıdk ile kârın dâ'imâ dergâh-ı Hakka iltîcâ
Pes ol Cenâb-ı kibriyâ elbet eder lutf u kerem
9. Nev müjde-i feth ü zafer bir kaç gün eğlendiyse ger
Hiç vermesin ey şîr-i ner tabʿ-ı hümâyûna elem
10. Ey şehriyâr-ı bâ-vekâr bu nükte hod pek âşikâr
Cüz'î çekilse intizâr hûb anlanır kadr-i niʿam
11. Nâz etmese bir dil-rübâ bî-kadr olur hüsn ü bahâ
Meyl eylemez hâtır ona bî-lezzet olur vaslı hem
12. Kişver ki bir mahbûbdur vaslı onun matlûbdur
Nâz etse dahı hûbdur vuslat mukarrerdir ne gam
13. Zâtın cihânın zîveri kân-ı mekârim-perveri
Ol kânın olmuş gevheri şehzâdegân-ı pür-haşem
14. Sultân Süleymân-ı zamân izz ü şevketle kâm-rân
Nev-nahl-ı bâğ-ı izz ü şan gül-gonca-i nahl-ı himem
15. Şekl ü şemâ'ilde hemân gûyâ pederdir bî-güman
Ol sâni-i sâhib-kıran ol beççe-i şîr-i ücem
16. Bârî hatardan saklasın yavuz nazardan saklasın

Dâ'im kederden saklasın kılsın tebessüm dem-be-dem
17. Sultân Muhammed Hazreti gûyâ melekdir sûreti
Ol taht u tâcın ziyneti ol dürr-i yektâ-yı kerem
18. Zât-ı güzînin seyr eden vech-i mübînin seyr eden
Nûr-ı cebînin seyr eden mehdir deyü eyler kasem
19. Mânend-i mihr-i tâbdâr devletle bulsun iştihâr
Haşmetle olsun ber-karâr izzetle olsun muhterem
20. Şehzâde Sultân Mustafâ gül-gonca-i bâğ-ı ulâ
Hâmem olur bülbül-nevâ evsâfın etdikçe rakam
21. Ol gevher-i pür-tâb u fer kim rûyuna etse nazar
Şerm ile ruhsâr-ı kamer gül-gûn olur hem-çün bakkam
22. Devletle olup kâm-bîn izz ü saʿâdetle karîn
Olsun hatâlardan emîn mânend-i âhû-yı harem
23. Mâh-ı nev-i ıyd-ı saʿîd nev-nahl-ı gülzâr-ı ümîd
Yaʿnî ki Sultân Bâyezîd ârâyiş-i hayl ü haşem
24. Fass-ı nigîn-i saltanat nûr-ı cebîn-i maʿdelet
Hurşîd-i âlî-menzilet şehzâde-i nikû-şiyem
25. Dâ'im ferâğ-ı bâl ile handân olup ikbâl ile
Cemşîd-veş iclâl ile sürsün cihânda ayş u dem
26. Sultân Nuʿmân-ı cihân şehzâde-i vâlâ-mekân
Hurşîd ile ham-âşiyan mâh-ı münevverle behem
27. İkbâl ü şevket dâyesi izz ü saʿâdet vâyesi
Mecd ü şeref pîrâyesi nâzende âhû-yı harem
28. İclâl ü devletle müdâm olsun karîn ü nâm u kâm
Mânende-i bedr-i tamâm olsun şerefle muhterem
29. Dâmâd-ı vâlâ-menkabet düstûr-ı Rısto-menzilet
Yaʿni vekîl-i saltanat ol dâver-i vâlâ-himem
30. Hem-nâm-ı nikû-yı Halîl sadr-ı keremkâr-ı celîl
Pirâye-i zikr-i cemîl ârâyiş-i seyf ü kalem
31. Ol şâh-ı Sikender-gulâm olup saʿâdetle be-kâm
Olsun rızâsında müdâm ol sadr-ı Eflâtun-şiyem
32. İkbâl ü şevket pâydâr iclâl ü haşmet ber-karâr
Bünyân-ı devlet üstüvâr iclâli efzun dem-be-dem
33. İkbâl ü izz ü iʿtilâ olsun çü gülşen pür-nemâ
Anda çü bülbül dâ'imâ kilk-i Nedîm etsin negam
12
Kasîde-i Şitâiyye Der-Zımn-ı Medh-i Pâdişâh-ı Cihân

Ahmed Hân ve Vasf-ı İbrahîm Pâşâ
1. O rütbe etdi bu keskin soğuk zemîne eser
Miyân-ı cûyda gömgök kesildi nîlûfer
2. Başında kar saçağı sarık arkada sâde
Nice gezer bu soğuklarda bilmezem arʿar
3. Şitânın etdiği bîdâdı mülk-i gülşende
Efendi binde birin söylesem dolar defter
4. Ayağı donmadı mı havzın evvelâ başdan
Ya düşmedi mi çenârın eli çemende meger
5. Hazan yeli eser etmiş misâl-i rîh-i merak
Bu hastalık beden-i servi korkarım sarsar
6. Kanı çemendeki germiyyet-i tarab şimdi
Aceb ne hâlde bülbül dedikleri kaşmer
7. Komaz getirmeğe bûy-ı bahârı bâd-ı sabâ
Kenâr-ı bâmda yahlar durup yalın hançer
8. Uçar soğukdan efendi semender âteşde
Bir iki gün dahı böyle eserse bu sarsar
9. Bürûdet öyle ki buzlanmasın deyü lâyık
Konulsa penbeye yâkut-pâre-veş ahker
10. Açılmaz oldu çemenlerde çeşm-i şehlâsı
Degürdi nergise de çeşm-i rûzgâr nazar
11. Görüp bu hâli gül-istânda dondu cedvel-i âb
Bahâra dek duramaz korkarım kenâr çizer
12. Kılıç gibi esiyor sarsar-ı zemistânî
Nihâl giyse n'ola yahdan âhenin miğfer
13. Kesâdı yok hele kış günleri akâr-ı gamın
Harâb hâneler akmazsa da yine damlar
14. Düşüp bu gece tevârîhe fikr-i gülle hezâr
Ayâz kıssasın etdi sabâha dek ezber
15. Şikeste-beste hele ben de bir gazel yapdım
Düşüp hayâlime ol şûh ile geçen demler
16. Şu sırma saçlara birden sarıldı sevdâlar
Emîn-i sîm-keşâna bu yıl göründü zarar
17. Pesend muhtesib-i asra etdi şeyhi bu gün
Usûl ile fıçının tâ dibinde der-çenber
18. Süzülüdüğünce çakır keyf çeşm-i şeh-bâzın
Hamâme-beççe gibi dil sakır sakır ditrer

19. Efendim âh havâlar bu gün soğuk diyerek
Sokuldu koynuna ol mâh-pârenin micmer
20. O tıflı duhter-i rezle biraz alışdırdık
Atar kapağı amân duymasın peder mâder
21. Mürâyî hamri müselles deyü satup zâlim
Şarâbın üstüne hürmet biraz da hîle katar
22. Yiğit mi oldun a cânım nedir bu kırmızı şâl
Başında dün dahı bağlıydı kırmızı çenber
23. Nedir bu sürhi-i rû bezme varmadın çünkim
Ya Kaʿbeden mi gelirsin bu şekl ile kâfer
24. Görem ne vakt ki gerdişde çeşm-i gül-gûnun
Düşer hayâlime meclisde devr eden sâgar
25. Ol ebruvânı ki seyr eylesem gelir yâda
Miyân-ı pâdşeh-i dîne bend olan hançer
26. Cenâb-ı hazret-i Sultân Ahmed-i Gâzî
Derinde mihr ü kamer bende âsman çâker
27. Hesâb olunsa eger mukbilân-ı dergâhı
Kalır utârid ü bircis hâric ez-defter
28. Ne geldi âleme onun gibi şeh-i zî-şân
Ne hod vezîri gibi safder-i zafer-yâver
29. Semiyy-i cedd-i Nebiyy-i kerîm İbrahîm
Yemîn-i devlet ü dîn âsaf-ı cihân-dâver
30. Karârgâhıdır ol kasr-ı âsman-mesned
Ki izz ü devlet ona oldu bâliş ü bister
31. Sehâb-ı lutfu eger bahre etmese imdâd
Meşîme-i sadef olmazdı mesken-i gevher
32. Eger ki mıskale-i re'yi olmasa der-dest
Mehin cebînine mihr olmaz idi rûşenger
33. Ederse âteşi ger terbiyet nem-i lutfu
Dühânı sünbül olup tohm olur içinde şerer
34. Nesîm-i hulkı vezân olsa bir çemen-zâra
Edüp türâbını reşk-i şemâme-i anber
35. Olurdu reng-i tebessüm şüküfte gülbünden
Henüz olmadan evvel resîde gonca-i ter
36. Der-i saʿâdetinin geldi oldu cârûbu
Hümâya mâye-i ikbâl ü câh olan şeh-per

37. Zeminde hükmüne gerden-nihâde heft iklîm
Felekde hidmetine dest-beste heft ahter
38. Ne böyle âsaf-ı zî-şânı buldu bir iklîm
Ne böyle sadr-ı cihânbânı gördü bir kişver
39. Hemîşe istediği halk-ı âlemi tatyîb
Müdâm zevk u safâsı cihâna bahşiş-i zer
40. Müşîr-i şîr-i dilâ sadr-ı âsman-kadrâ
Eyâ vezîr-i mekârim-semîr ü ferruh-fer
41. Sen ol hidîv-i cihânsın ki oldu ikbâlin
Sipihre mâye-i ziynet zemîne mâye-i fer
42. Felekde kaldı mı nâmın yazılmadık bir tâk
Zemînde kaldı mı medhin okunmadık bir yer
43. Zihî şüyûʿ-yı mekârim ki beççe-i bülbül
Eder terâneden evvel medâyihin ezber
44. Rehîn-i minnet ü ihsânın oldu bây u gedâ
Cihânda lutfuna kim kaldı olmamış mazhar
45. Cihân-penâh hidîvâ unutmadık onu kim
Gam eylemişdi siyeh rûy-ı âlemi yekser
46. Hudâ o günleri göstermesin ki etmiş idi
Cihânı zâr pey-â-pey gelen kederli haber
47. Olup hücûm-ı elemden şikeste hâtırlar
Derûna dolmuş idi kasvet-i humûm u keder
48. Hudâya hamd ki ol sadra eyleyüp teşrîf
Yeni nizâm ile verdin cihâna ziynet ü fer
49. Senin zamân-ı şerîfinde Hakka şükr olsun
Teʿâkub etmede her gün peyâm-ı feth ü zafer
50. Çü mihr maşrık-ı iclâlden edince tulûʿ
Açıldı nûr-ı zuhûrunla milket-i hâver
51. Yürü hemân sana kimler mukâbil olsa gerek
Cihâna mülk-sitânlık merâsimin göster
52. Bu sıdk-ı niyyet ü ihlâs sende kim vardır
Olur inâyet-i tevfîk-i Hak sana asker
53. Hücûm-ı satvetin eyler olursa fermânın
Ferâz-ı Kâfı değil âsmânı zîr ü zeber
54. Hemân hemîşe olup Hak sana muʿîn ü zahîr
Ola merâtib-i ikbâl gün-be-gün berter
55. Bu Rûm milketine olduğun gibi olasın

Bütün memâlik-i İrâna da ser ü server
56. Nedîm benden elinden düşürmeyüp kalemi
Dola hesâb-ı tevârîh-i feth ile defter
13
Der-Sitâyiş-i Sultân Ahmed Hân Berâ-yı Terfîʿ-i Rütbe-i
Medîne-i Münevvere
1. Cihân kim mazhar-ı işrâk-ı envâr-ı hakîkatdir
Aceb âyîne-i hayret aceb mir’ât-ı ibretdir
2. Aceb esrâr-ı hayretdir bu eczâ-yı cihân el-hak
Aceb terkîb olunmuşdur aceb maʿcûn-ı hikmetdir
3. Zemîn ü âsmânı mihr ü mâhı bilmeden geçdik
Kişi öz nefsini bir hoşça bilmek câna minnetdir
4. Aristolar Felâtunlar ki nâmın yâd ederler halk
Budur zannım ki onlar dahı mahrûm-ı basîretdir
5. Katı çok dinledim ben ol gürûhun sözlerin âhır
Şunı fehm eyledim kim cümlesi medhûş-ı hayretdir
6. Ki zîrâ sözlerinde bir me'âl ü bir mahassal yok
Netîce kîl ü kâl ü zann u tahmîn ü şemâtetdir
7. Efendim neylerim ben öyle kîl ü kâli kim onun
Ne bir burhânı var ber-câ ne bir daʿvâsı müsbetdir
8. Bana ol hüccet-i vâzıh yeter kim ona hatm urmuş
O zât-ı muhterem kim hatm-ı tûmâr-ı nübüvvetdir
9. Felekler dergeh-i câhında gerden-beste-i hidmet
Melekler ravza-i pâkinde meşgûl-ı ibâdetdir
10. Ne ravza arş-ı aʿlâ âstânından kinâyetdir
Ne ravza ravza-i cennet fezâsından ibâretdir
11. Menârât-ı refîʿi mehbıt-ı envâr-ı Yezdânî
Leb-i bâm-ı bülendi maşrık-ı mihr-i hidâyetdir
12. Mülûk-ı Âl-i Osman hidmetiyle fahr ederlerken
Kazâsı rütbesin dûn eylemişlerdi ne hikmetdir
13. Bi-hamdillah ki şimdi pâdişâh-ı âsman-mesned
Anı hem-rütbe kıldı Mekkeye hakkâ kerâmetdir
14. Hudânın beyti ile hâne-i mahbûb-ı zî-şânı
Ola hem-sâye vü hem-pâye hakkâ kim isâbetdir
15. İsâbet lafzı bunda kâfiye olmağladır yohsa
Hakîkatde bu maʿnâ yâ kerâmet yâ velâyetdir
16. Bu hayr-ı pâke mülhem olduğu sultân-ı zî-şânın

Değildir gayri şey illâ ki mahz-ı sıdk-ı niyyetdir
17. O şehenşâh-ı âlî-himmetin ecdâd-ı zî-şânı
Ki her birisi bir sultân-ı İskender-kiyâsetdir
18. Bu hayrı onların kalbine ilhâm etmeyüp bârî
Cenâb-ı şehriyâra saklamak mahz-ı inâyetdir
19. Onu refʿ eylemekden niyyet-i pâk-i hümâyûnu
Hemân ancak Resûl-ı ekreme ikrâm u hürmetdir
20. Çün olmuşdur ameller dînimizde niyyete râciʿ
Bu pâkize amel de şüphesiz hayr u ibâdetdir
21. Bu gûne hayr-i pâke mülhem olmak pâdişâh-ı dîn
Dahı çok nusret u tevfîka çok hayra alâmetdir
22. Bunu fâl eyledim ben bende kim bî-şekk ü bî-şübhe
Bu maʿnî gaybdan bir nasr-ı aʿlâya beşâretdir
23. Değildir yalnız ehl-i tarîk-i ilme bu inʿâm
Bakılsa cümle ehl-i dîn-i İslâma ziyâfetdir
24. Resûlullahın etmek merkad-ı pür-nûruna ikrâm
Kulûb-ı müslimîne mahz-ı ilkâ-yı meserretdir
25. Hemân Allah teʿâlâ dâ'im etsin izz ü ikbâlin
Ki zât-ı bî-nazîri revnak-ı taht-ı saʿâdetdir
26. Şehenşâh-ı hümâyun-pâye kim tâk-ı felek onun
Muhayyemgâh-ı ikbâlinde bir kasr-ı adâletdir
27. Cihân içre nazîri gelmemişdir nükte-danlıkda
Hüner kadrin bilir bir şehriyâr-ı pür-semâhatdir
28. Bu elfâz ile tahrîr eylemiş çarh üzre evsâfın
Utârid kim cihân-sâlâr-ı iklîm-i fesâhatdir
29. Megâzî-pîşe adl-endîşe Sultân Ahmed-i sâlis
Ki Rüstem hançerinden lerze-nâk-i bîm ü dehşetdir
30. Fenâ-yı sâyebân-ı ser-bülend-i lutf u cûdunda
Ser-â-pây-ı cihân der-hâb-ı emn ü istirâhatdir
31. Onun bezm-i hümâyûnunda gûyâ kim duran saf saf
Celâl ü câh u izz ü devlet ü ikbâl ü şevketdir
32. Süvâr oldukça rahşa san yemîninde yesârında
Olan pûyan vakâr u satvet ü iclâl ü heybetdir
33. Ne âlâyişdir âlâyındaki âlâyiş ü tertîb
Ya dîvân-ı hümâyûnundaki haşmet ne haşmetdir
34. Ya ol dîvân-ı âlînin firâz-ı sadrına el-hak
Cenâb-ı sadr-ı aʿzam verdiği ziynet ne ziynetdir

35. Cenâb-ı âsaf-ı Cem-câh İbrâhîm Pâşâ kim
Vücûdu mâye-bahş-ı intizâm-ı dîn ü devletdir
36. Hidîv-i muhterem dâmâd-ı ekrem dâver-i efham
Ki Hâtem yâd olunmak cûduna nisbet kabâhatdir
37. Cihânda Hâtem-i Tay kıssası tahkîkı budur kim
Hemân şâʿirlerin beyninde çıkmış bir hikâyetdir
38. Hakîkatde bu Hâtem çölde bir begdir ki ol yerler
Kemâl-i kaht ile maʿrûfdur bî-nân u niʿmetdir
39. Pes ol yerlerde bir beğ lutf ederse aç urbândan
Birine bir çanak kısrak südü vermek semâhatdir
40. O düstûrun ise bir bendesine etdiği ihsân
Hezâran Hâtem ü Muʿne vefâ eyler bızâʿatdır
41. Hudâ sadrında dâ'im eylesin ol sadr-ı zî-şânı
İşi sultân-ı dîni dâ'imâ hayra delâletdir
42. Şehenşâhâ senin kendi çerâğın abd-i nâçîzin
Nedîmâ bende kim bir şâʿir-i nâzük-tabîʿatdır
43. Değildir öyle pek üstâd şâʿir gerçi kim ammâ
Yine eşʿârı tabʿa hoş gelir bilmem ne hâletdir
44. Efendim söyleten onu kemâl-i iʿtibârındır
Kalem lutfunla gûyâ bülbül-i bâğ-ı belâğatdır
45. Cenâb-ı Hak hatâdan saklasın zât-ı hümâyûnun
Bi-hamdillah cihân ahdinde cümle emn ü râhatdır
46. Nice hayra muvaffak eylesin Bârî seni dâ'im
Senin zât-ı şerîfin âleme mahz-ı inâyetdir
14
Kasîde-i Bahâriyye Der-Sitâyiş-i Sadr-ı aʿzam Dâmâd İbrahîm Pâşâ
1. Nâz u şîveyle ki âgûşuma cânâne gelir
Sîneyi kalbi geçüp tâ harem-i câna gelir
2. O bütün hânemi teşrîfini gûş etdi meger
Şevk-ı şûrîdeyi gördüm gelir ammâ ne gelir
3. Çekse bir câm eger ol gonca-dehen hem çün gül
Çâki dâmânının âgûş-ı girîbâna gelir
4. Dâd bilmez misin ey düşmen-i îman ki tabîb
Kâfir olursa da bir hasta müselmâna gelir
5. Gelmedin görmedin ahvâlimi dâd eylemedin
Görse kâfir benim ahvâlimi îmâna gelir

6. Açılırsın güzelim sen dahı sabr eyle hele
Şimdicek şerm gidüp meclise peymâne gelir
7. Âşıkın ağzına bir gün düşer ey gonca lebin
Laʿldir elbet o âgûş-ı nigîndâna gelir
8. Fasl-ı gül geldi mi âyâ deyü pürsân olarak
Bülbülü kûçede gördüm ki gül-istâna gelir
9. Fasl-ı gül dahı hemân bir iki günden sonra
Hâk-bûs-ı der-i düstûr-ı cihânbâna gelir
10. Yaʿni hem-nâm-ı şeref-zâ-yı Halîl İbrâhîm
Geldi ne âleme onun gibi dânâ ne gelir
11. Sadr-ı Cem-mertebe kim zât-ı şerîfiyle onun
Zümre-i Bermekiyan kıssası pâyâna gelir
12. Âsaf-ı ahd ki ikbâl ü celâlin görene
Cem ü Dârâ sözü Şehnâme-veş efsâne gelir
13. O keremkâr ki gördükçe kef-i dür-pâşın
Harf-i tahsin gibi gevher leb-i ummâna gelir
14. Zer ü gevher gibi tâ bûs ede dest-i cûdun
Mihr inüp evc-i felekden harem-i kâna gelir
15. Yapışup el ele ilhâm ile te'yîd ikisi
Âsmândan harem-i kalbine yan yana gelir
16. Bulup elbette öper pâyini her gün ikbâl
Odada kasrda bulmaz ise dîvâna gelir
17. Ebr-i cûdunda var ol feyz ki reşhinden onun
Gül olup kûre-i haddâd gül-istâna gelir
18. Dest-i kahrında var ol tâb ü tüvân kim çarhı
Etse efşürde hamel noktası mîzâna gelir
19. Lutfu bir bağçedir k'anda hayât-ı ebedî
Çün tebessüm dehen-i gonca-i handâna gelir
20. Vardır ol bâğda bir neş'e-i câvîd ki ger
Lâlenin tohmunu eksen dolu peymâne gelir
21. Kimseler yaklaşamaz yanına illâ nusret
Berk-ı şemşîri ki bir arsada cevlâna gelir
22. Berde şâgirdi bulunmağla ne yapsın mirrîh
Sanʿat öğrenmeğe lerzan ser-i meydâna gelir
23. Hâme-i pâki alem-dârıdır ol ceyşin kim
Kalʿa-ı mahbereden arsa-i irfâna gelir

24. Âsafâ bâb-ı refîʿinde duran derbânın
Ayağı küngüre-i efser-i keyvâna gelir
25. Zihn-i vekkâdının evsâfını yazdıkça senin
Geceler kilkimin etrâfına pervâne gelir
26. Şâdmân ol ki adûnun dil-i sad-çâkinden
Pîş-keş yâl ü düm-i rahşın içün şâne gelir
27. Âsman meclisine gelse öpünce pâyin
Bir iki defʿa cebîni ser-i dâmâna gelir
28. Sensin ol nûr-ı mülahhas ki eger bulsa cevâz
Şemʿ-i hurşîd senin bezmine pervâne gelir
29. Sensin ol akl-ı müşahhas ki Felâtûn-ı hıred
Pîşgâh-ı dil-i âgâhına tıflâne gelir
30. Zer-i hurşîdini mîzân ile sarf eyler çarh
Nice yanında onun bahşişi meydâna gelir
31. Lîk sen âleme ey maʿden-i ifzâl zeri
Şöyle verdin ki ne kantara ne mîzâna gelir
32. Sen gibi kân-ı kerem bir dahı billahi kasem
Hele benden diyemem âlem-i imkâna gelir
33. Mislinin geldiği yok şimdiye dek sonra dahı
Zannım oldur ki ne İrâna ne Tûrâna gelir
34. Sadr-ı dîvân ne görür mislini bir dahı ne hod
Sühanım gibi sühan defter ü dîvâna gelir
35. Âsafâ hak bu ki bakdıkça Nedîmâ kulunun
Bana her bir sözü bir gevher-i yek-dâne gelir
36. Her sadefde dürr-i yek-dâne bulunmaz el-hak
Gerçi kim her biri deryûze-i nîsâna gelir
37. Her sadefde dür-i yek-dâne bulunmaz demeden
Ne demek istediğim hâtır-ı yârâna gelir
38. Benim ol gûy-rübâ kim ser-i meydânımda
Ser-i Örfî vü Nazîrî ham-ı çevgâna gelir
39. Her sözüm gülşen-i maʿnâya gönül bezminden
Gül gibi renkli nergis gibi mestâne gelir
40. Kad-i güftârıma evvel biçilüp câme-i reng
Sonra fersûdesi bâzâr-ı bahârâna gelir
41. Tabʿım ol nâdire-zâdır ki cihâna veledi
Cümle bircis ü utârid gibi ferzâne gelir
42. Var beyânımda o hâlet ki sarîr-i kalemim

Gûş-ı idrâke sarîr-i der-i meyhâne gelir
43. Yeter ey hâme yeter gayrı duʿâ demleridir
Ki çok oldukça güher kıymeti noksâna gelir
44. Cemreler her sene tâ birbirinin ardınca
Nev-bahâr erdiği müjdeyle gül-istâna gelir
45. Göreyim şöyle kef-i cûdunu kim ebr-i bahâr
Ana yüz şerm ile deryûze-i bârâna gelir
46. İzz ü devlet ola çün nâme-i kadrinle fahûr
İzz ü devlet sözü tâ nâmede unvâna gelir
47. Her günün ıyd u bahârân ola tâ kim aʿyâd
Geh bahârâna gehî fasl-ı zemistâna gelir
15
Der-Medh-i Tuğrâ-yı Sultân Ahmed-i Sâlis
1. Zihî pâkîze tuğrâ-yı hümâyûn-ı mülûkâne
Ki vâcib mûcebince âmil olmak cümle şâhâna
2. Zihî vâlâ hümâ-yı evc-pervâz-ı celâlet kim
Düşer bâl açdığınca sâyesi İrân u Tûrâna
3. Zihî sîmurg-ı zerrin-pençe-i Kâf-ı mehâbet kim
Gelir hem-çün piristû heybetinden lerze hâkâna
4. O perçem zülfeler kim dönmüş onun pîşgâhında
Ser-i Kisrî ham-ı çevgâna düşmüş gûy-ı galtâna
5. Ya ol âlî sütûnlar kim onun her birisi gûyâ
Birer vâlâ alemdir leşker-i te'yîd-i Sübhâna
6. O dil-keş beyzâyı arz etseler tâvûs-ı kudsîye
Gelirdi sad meserret ile etrâfında cevlâna
7. O hançer şeklini gösterseler Sührâba başlardı
Amân şevketlü hünkârım deyü feryâd u efgâna
8. Değil tuğrâ bu bir sâhib-kırân-ı mülk-i satvetdir
Ki cây etmiş miyân-bendin iki şemşîr-i bürrâna
9. Teʿâlâllah ne tarz-ı hûb u şekl-i dil-güşâdır bu
Ki her bir şîvesi hayret verir bakdıkça insâna
10. Nedir bu resm-i hâsü'l-hâs kim hiç olmadı manzûr
Nazîri dîde-i müşkil-pesend-i ehl-i irfâna
11. Bu gûne bir hüner arz eylemiş sultân-ı âlî-şân
Cihânda var sanır var ise gelsin işte meydâna
12. Cenâb-ı hazret-i Sultân Ahmed Hân-ı sâlis kim
Olur ser-pençe-i hurşîd yâl-ı esbine şâne

13. Şehenşâh-ı cihân-ârâ ki tâc u tahtı yanında
Serîr-i Husrev ü taht-ı Ferîdun köhne efsâne
14. Bu tuğrâsı olaydı İrecin bâzûsuna taʿvîz
Elinden hançerin Tûrun alup atardı yabana
15. Eger İsfendiyâr etmiş olaydı hâk-i pâyin kuhl
Ururdu dest-i red müjgânı tîr-i pûr-ı Destâna
16. Ser-i râha ederdi çehresin güsterde çün hurşîd
Düçâr olsa Minûçihr ol şehenşâh-ı cihânbâna
17. Onun hattına lâyıkdır demek hatt-ı şerîf ancak
Mecâzen derler idi onu evvel hatt-ı şâhâne
18. Sülüs olmuş müyesser Şeyhe ancak sonra ammâ kim
Onun sülsânın ihsan kıldı Hak Sultân-ı zî-şâna
19. Ki bir âlî murakkaʿ yazdı kim ger bulsa hattâtân
Midâd-i müşk-bûyun kûhl ederler dîde-i câna
20. Onun her harf-i âlî-şânına olmaz bahâ ancak
Eger îrâd-ı Hindi katsalar mahsûl-ı İrâna
21. Ele aldıkça kilk-i anber-efşân-ı hümâyûnun
Döner ser-safha gûyâ nev-bahâr ermiş gül-istâna
22. Eger zer hall ile çün şemʿ kilki bir elif çekse
Döner rûh-ı Dede üstünde onun hem-çü pervâne
23. Ol şehdir kim cihânın şehleri bâb-ı refîʿinde
Ederler çün gedâ arz-ı niyâz u acz derbâna
24. Eger kim mûceb-i fermânı ile âmil olmazsa
Ferîdûn ise de tahtından eyler çarh bîgâne
25. Murâdın hükm-i şerʿ-i Ahmedi tatbîka sâʿîdir
Pes onun ittibâʿı farzdır hep ehl-i îmâna
26. Cenâb-ı Hakka sıdk-ı kalbinin âsârıdır el-hak
Ki kahr etmektedir aʿdâyı seyf-i kahr-ı merdâne
27. Çeküp tîğ-ı cihâdı hamdülillah kıldı efkende
Adûnun tenlerin hâk-i siyâha serlerin kana
28. Edüp İslâmiyân mülkünde adl âyînini tecdîd
Yeniden verdi revnak hanedân-ı Âl-i Osmâna
29. Sıtanbulu kılup envâʿ-yı şehr-âyin ile tezyîn
Meserretler ile döndürdü her sûkun gül-istâna
30. Eder İran-zemîni tâ hudûd-ı Belhe dek teshîr
Eger bir kerre ruhsat verse tîğ-i tîz-i uryâna

31. Alup İrân-zemîni kabza-i teshîrine hâlâ
Ferîdun gibi oldu şehriyâr İrân u Turâna
32. Nihâvend ü Irak âhengi oldu bâʿis-i şâdî
Bu günden sonra nevbet geldi fasl-ı Sıfâhâna
33. Kılar tâ sâhil-i Ceyhûna dek eknâfı gark-ı hûn
Eger fermân ederse satveti şîrân-ı meydâna
34. İtâʿat etmeden gayri muhâlif n'etmeğe kâdir
Hemân aklı var ise tavk koysun gerden-i câna
35. Ne gûne kâra âgâz etse avn-i Hakla mümkindir
Hemân azm eylesin ikbâl ile her yana merdâne
36. Bu gûne kuvvet-i taʿlîki var anda baʿîd olmaz
Felek taʿlîk ederse naʿl-i esbin gûş-ı hâkâna
37. Nedîmâ destini gayri duʿâya eyle âmâde
Ne mümkin irmek ol şehenşehin evsâfı pâyâna
38. Hemân Hak dâ'imâ ol şehriyârı eyleyüp mansûr
Ede aʿdâsını üftâde dâ'im çâh-ı hızlâna
39. Olup nâm-ı şerîfiyle müzeyyen sikke vü hutbe
Vere tuğrâsı ârâyiş berât-ı izzet ü şâna
16
Kasîde Der-Sitâyiş-i Sultân Ahmed Hân u Dâmâd İbrahîm Pâşâ
1. Söyle ey kilk-i sühanver bülbül-i gûyâ gibi
Böyle hâmûş olma nakş-ı gonca-i dîbâ gibi
2. Iyd vaktinde şeker bahşâyişi muʿtâddır
Nazmın olsun lezzet-âver kand-i müstesfâ gibi
3. Oldu mu yohsa meger tanbûr-veş târın şikest
Lüknetin mi var zebânında yahud Bebgâ gibi
4. Sûk-ı istiʿdâd germ-â-germ iken böyle neden
Tutmak enbân-ı sadefde gevherin yektâ gibi
5. Gül-fürûşan bûstânından gül ister sen ise
Böyle istiğnâ satarsın dil-ber-i raʿnâ gibi
6. Bâri dûş olsan yine bir aşka zîrâ kim senin
Nükhetin sûzişle hoşdur anber-i sârâ gibi
7. Gâh düşsen firkate gâhî ümmîd-i vuslata
Dem-be-dem cûş eylese sînen hum-ı sahbâ gibi
8. Ebr-i nisan-veş ser-i evrâka ol gevher-nisâr
Tâ ki kad çeksin nihâlân-ı hüner tûbâ gibi
9. Şöyle kim versin tarâvet Rûma şiʿr-i dil-keşin

Kişver-i Tebrîze revnak-bahş olan kâlâ gibi
10. Bezm-i ehl-i tabʿda devr eylesin elden ele
Nazm-ı şûhun tohm-ı pâk-i lâle-i hamrâ gibi
11. Künc-i uzletde çü ankâ âşiyan tutdunsa ger
Bâri tîğ-ı zer birun kıl beyzâdan tuğrâ gibi
12. Bir iki gün dîdeden oldunsa pinhan bâri gel
Bir neşât-âver haberle hüdhüd-i bînâ gibi
13. Söyle kim mülk-i Sebânın var mı bir pîrâyesi
Kasr-ı zerrin-tâk-ı Saʿd-âbâd-ı nev-peydâ gibi
14. Bâ-husûs ârâm ede sadrında bir mihr-i kemâl
Hazret-i Sultân Ahmed Hân-ı mülk-ârâ gibi
15. Hem onun dahı ola pîşinde bir bedr-i tamâm
Âsaf İbrâhîm Pâşâ-yı cihân-pîrâ gibi
16. Sadr-ı dânâ kim onun her nükte-i sencîdesi
Lâyık-ı tâc-ı şehândır gevher-i yektâ gibi
17. Pençe-i fermân-ı âlî-şânının her devresi
Zîb-i evc-i maʿdeletde gurre-i garrâ gibi
18. Sadr-ı İskender-haşem kim dergehine bir nice
Nâme-ber Tâtârlar var Tuli vü Ökta gibi
19. Âsaf-ı Nûşîrevân-mesned ki bezminde hezâr
Mûbid-i hüşyârlar var hâce-i dânâ gibi
20. Kâmetin ham-geşte kılmakda Direfş-i Gâviyân
Râ'yet-i mansûrunun pîşinde dâ'im râ gibi
21. Peşşeye nîrû-yı bâzû verse te'yîdi alır
Deste gürz-i gâv-sâz-ı Rüstemi elmâ gibi
22. Bahtı verse takviyet nahlin müseddes hânesi
Maʿden-i elmâs olurdu sîne-i hârâ gibi
23. Şekl-i evvelden bu devlet bir kıyâs olsa onun
Re'y-i pâki şartıdır külliyet-i kübrâ gibi
24. Mülke nâfiʿ nice konun ihtirâʿ etdi n'ola
Tıbda Kânun yazmadıysa Bû Alî Sînâ gibi
25. Bir vezîr olmaz Nizâmü'l-mülk-veş derdim eger
Dergehi açılmasa illâ-yı istisnâ gibi
26. Nazra-i hışmı dokunsa âhenîn âyîneye
Gird-bâd eylerdi peydâ dâmen-i sahrâ gibi
27. Feyz-i eltâfiyle bulsa terbiyet azm-i ramîm
Hurrem ü ser-sebz olur şâh-ı gül-i zîbâ gibi

28. Âsafâ sadr-ı felek-kadrâ hümâyun-mesnedâ
Ey ki zâtın lafz-ı lutf u cûdda maʿnâ gibi
29. Râsıdan fark edemezler irtifâʿ-yı kevkebin
Kılsalar bir kaç rasad bünyâd Uluğ Mirzâ gibi
30. Çûb-ı tîrin nesr-i tâ’irle bakılsa görünür
Hem-tulûʿ u hem-cenâh u hem-ser ü hem-pâ gibi
31. Destine alsan tüfengin cây eder her mühresi
Tâ ser-i mirrîhde endîşe-i sevdâ gibi
32. Yağdırır levh-i beyâna hûşe hûşe dürr-i nâb
Hâmeni engüşte alsan ebr-i gevher-zâ gibi
33. Habbezâ nevk-i kalem kim şûhdur her cünbişi
Tarf-ı ebrû-yı cüvânândan geçen îmâ gibi
34. Bendene dersin bırakdın safha-i eşʿârı sen
Tâk-ı nisyân üzre ser-meşk-i elif bâ tâ gibi
35. Âsafâ meşhûrdur kim söylemez üstâd lîk
Söyleyince böyle söyler gevher-i yektâ gibi
36. Bâ-husûs ol şâʿirim ki nazmımı bircîs-i çarh
Nâme-i sihr ü beyâna sebt eder imzâ gibi
37. Tâ Cihân-âbâda vardı Isfahân mülkün geçüp
Rûmdan pervâz eden şiʿr-i terim ankâ gibi
38. Nefʿî vâdî-i kasâidde sühan-perdâzdır
Olamaz ammâ gazelde Bâkî vü Yahyâ gibi
39. Mesnevî semtinde geçmişdir Atâyî cümlesin
Hâletî evc-i rubâʿîde uçar verkâ gibi
40. Hâsılı her biri bir vâdîde bulmuş imtiyâz
Müstezâd u şarkı vü tahmîs-i şevk-efzâ gibi
41. Hâme-i muʿciz-beyânım onların her birine
Bir cevâb ibrâz edüp vâzıh yed-i beyzâ gibi
42. Hem dahı Tâzî lisân üzre eder îcâd-ı nazm
Buhterî vü Ahtal u Bû Tayyib ü Bebgâ gibi
43. Lehçe-i Tâtârda kalmaz Nevâyîden pesîn
Fârisî söylerse söyler Sâib ü Rüknâ gibi
44. Himmet olursa eger mümkindir inşâ-yı sühan
Utbî vü Vassâfı meşhûr eyleyen inşâ gibi
45. Lâf derlerse eger işte kalem işte devât
Her sözüm isbât mümkin hendesî daʿvâ gibi

46. Hasma hüccetler nümâyân eyleyim kim her biri
Hatf-ı ebsâr eylesin berk-ı felek-peymâ gibi
47. Âsafâ bu kilki çok söyletmeyim zîrâ onun
Gâlibâ maksûdı çarh-ı dûn ile gavgâ gibi
48. Lîk ümmîdim budur kim lutf u ihsânın hemân
Erişir ihyâ-yı âmâle dem-i İsâ gibi
49. Şöyle leb-rîz-i sürûr eyler dil-i pür-cûşu kim
Hâletinden raksa başlar sâgar-ı sahbâ gibi
50. Saklayım gevherlerim gayri teşekkür vaktine
Tâ kasîdem ola ıkd-ı lü'lü-i lâlâ gibi
51. Var ise bir günde îcâd eyleyen gelsin beri
Bir kasîde bu müsellem nazm-ı bî-pervâ gibi
52. Gâyete erdi Nedîmâ söz duʿâ hengâmıdır
Destin aç rûhâniyân-ı âlem-i bâlâ gibi
53. Tâ ki her sâl eyleye ıydın neşât-ı makdemi
Sahn-ı Saʿd-âbâdı leb-rîz-i ferah me'vâ gibi
54. Şehriyâr-ı âlemin teşrîfi Sadr-ı aʿzama
Mâye-i ikbâl ola ıyd-ı sürûr-efzâ gibi
17
Tazmîn-i Kelâmü'l-Mülûk Mülûkü'l-Kelâm
1. Gel ey fasl-ı bahâran mâye-i ârâm u hâbımsın
Enîs-i hâtırım kâm-ı dil-i pür-ıztırâbımsın
2. Dehân-ı goncayı bâz et zebân-ı sûseni ter kıl
Şikest-i tevbeye dahl edene hâzır-cevâbımsın
3. Gül-istândan nümâyan ol çü maʿnâ-yı bülend ey serv
Bu mevzun kad ile hakkâ ki beyt-i intihâbımsın
4. Açıl ey fasl-ı dey sen gül-sitânlardan açılsın gül
Terennüm eyle bülbül mutrıbım çengim rebâbımsın
5. Salındın şöyle kim yıkdın beni ey arʿar-ı âzâd
Seni gördükde sandım dil-ber-i âlî-cenâbımsın
6. Gülüm şöyle gülüm böyle demekdir yâre muʿtâdım
Seni ey gül sever cânım ki cânâna hitâbımsın
7. Müdâm ey lâle-i hâtır-güşâ dûr olma gülşenden
Seninle neş'e tahsîl eylerim câm-ı şarâbımsın
8. Ne hâletdir sana bakdıkça ey cû 'ömrüm eksilmez
Meger zencîr-bend-i pây-i ömr-i pür-şitâbımsın
9. Bu gün gülşende gördüm kim oturmuş pâdişâh-ı gül

Durup hidmetde bülbül der ki şâh-ı kâm-yâbımsın
10. Zemin bûs eyleyüp düstûr-ı ekrem izz ü devletle
Der ol şehenşâh-ı zî-şâna kim mâlik-rikâbımsın
11. Senin lutfun senin feyzinledir hep cümle ikbâlim
Ki ben bir zerreyim sen devlet ile âftâbımsın
12. N'ola kişt-i ümîdim olsa reşk-i hırmen-i pervîn
Ki ihsânınla sîr-âb eyledin onu sehâbımsın
13. Cenâb-ı Hân Ahmed kim onun tûğuna der nusret
Ki tûğ-ı şâhi-i bâğ-ı duʿâ-yı müstecâbımsın
14. Hitâb edüp onun eltâfına fasl-ı bahâran der
Veliyy-i niʿmetim sermâye-bahş-ı reng ü tâbımsın
15. Gil-i râhın alup söyler arûs-ı devlet ü ikbâl
Benim gîsûlarım sen dil-keş eylersin hızâbımsın
16. Gubâr-ı pâyini dahı sürüp ruhsârına der kim
Seni ben penbelerde saklarım kim müşk-i nâbımsın
17. Tınâb-ı sâyebânına işâret eyleyüp der hem
Senin zîrinde pinhândır ruhum bend-i nikâbımsın
18. Görüp eyyâm-ı izz ü câhını der rûh-ı Sikender
Ki ben pîr olmuşumdur sen benim ahd-i şebâbımsın
19. Ol sultân-ı keremver kim der İbrahîm Pâşâya
Ki dâmâdım vezîr-i aʿzamım vâlâ-cenâbımsın
20. Nizâm-ı tâze buldu memleket saʿy-i belîğinle
Tırâz-ı haşmetim zîb-i der-i devlet-me'âbımsın
21. Cihân içre Melikşâhın Nizâmü'l-mülkü var ise
Benim de sen nizâm-ı devlet-i nusret-me'âbımsın
22. Cilâ vermiş ise âyîne-i İskendere Risto
Benim sen saykal-ı âyîne-i re'y-i savâbımsın
23. O sadr-ı muhterem kim izz ü şânı âftâba der
N'ola rifʿatda olsan hayme-i zerrin-tınâbımsın
24. Kef-i zer-pâşı dest-i Caʿfere söyler ve hak söyler
Ki ben sahrâ-yı bî-pâyân-ı cûdum sen serâbımsın
25. Edüp her bendesin memnûn el-hak zerreye der kim
Seni yanımda tutmam mazhar-ı tard u itâbımsın
26. Der onun âb-ı şâdırvân-ı kasrına gül-i hurşîd
Seni ben sînem içre perveriş kıldım gül-âbımsın
27. Hidîv-i Baykara-meclis ki târ-ı zülf-i nâhide
Kemîne mutrıbı der sen benim târ-ı rebâbımsın

28. O düstûr-ı cihân dedikçe ol hâkân-ı devrâna
Bu izz ü câh u ikbâle medâr-ı iktisâbımsın
29. O şehenşâh-ı âlî-şan dahı der kim benim de sen
Tırâz-ı râ'yet-i zer-peyker-i hurşîd-tâbımsın
30. Yine sadr-ı mükerrem pây-ı tahtın bûs edüp söyler
Efendimsin veliyy-i niʿmetim gerdûn-cenâbımsın
31. Cihân durdukça dur ikbâl ile taht-ı saʿâdetde
Senin lutfunla dil-şâdım her işte feth-i bâbımsın
32. Hudâ ayırmasın biri birinden izz ile dâ'im
Duʿâma sûz-bahş ol ey kalem çeşm-i pür-âbımsın
33. Gelüp ikbâl ile devlet desin dergâhına her gâh
Penâhım melce'im ümmîdgâhımsın me'âbımsın
34. Zihî devlet o sadr-ı muhterem derse eger bir kez
Muʿammer ol Nedîmâ şâʿir-i muʿciz-hitâbımsın
18
Der-Vasf-ı Saʿd-âbâd-ı Nev-Bünyâd
1. Seherî dünki gün oldukda cihân nûrânî
Rûşen etdi seherin hâleti çeşm ü cânı
2. Bir aceb neş'e tulûʿ etdi derûnumdan kim
Bülbül-i şevk u neşât etdi dil-i nâlânı
3. Vardım ol şevk ile bir meclis-i âlî-şâna
Nice meclis ki onun mecd ü ulâ erkânı
4. Nâgehân eyledi bu bende-i nâ-çîze hitâb
Meclisin sâhibi ol cûd u mekârim kânı
5. Dedi kim ey hüner-âmûz-ı Zahîr ü Örfî
Ne durursun ele al hâme-i sihr-efşânı
6. Tatlı sözlerle yazup vasfını Saʿd-âbâdın
Eyle şîrin yine gel zâ'ika-i irfânı
7. Anda îcâd olan âsâr-ı cemîlin bir bir
Nâmını yâd kılup şevke getir yârânı
8. Ben de ol emr-i şerîf üzre alup ele kalem
Böyle vasf eyledim ol nev-eser-i zî-şânı
9. Ne münâsib yere durmuş o tavanlı köprü
Cümle gözden geçirir seyre gelen hûbânı
10. Pek safâ kesb edecek tekye hele Hayr-âbâd
Cümle zevk ehli onun zümre-i dervîşânı

11. Görmeyen âdeme el-hak ne kadar vasf etsem
Nice taʿbîr olunur çağlağanın seyrânı
12. Yok bu dünyâda hele Kasr-ı Cinânın misli
Bilmezem var mı cinân içre dahı akrânı
13. Çeşme-i Nûr ise Nûr âyetin eyler tefsîr
Cedvel-i Sîm ile bulsa n'ola zîb ü şânı
14. Gûyiyâ zevk u safâ dahmesine oldu tılısm
Şâh-ı mârânı aceb o Cisir-i Nûrânî
15. Pek güzel mevkiʿine düşdü hele Kasr-ı Neşât
Gerçi kendi küçük ammâ ki büyükdür şânı
16. Ya o cesrin ki adı kendi gibi Nev-peydâ
Şüphesiz yokdur ona mülk-i cihânda sâni
17. Ferkadândır adı üstünde olan kasrların
Ki ederler ikisi âleme nûr-efşânî
18. Hurrem-âbâda karîb olduğ'içün Cisr-i Sürûr
Etmede hurrem ü mesrûr dil-i nâlânı
19. Kadd-i hûbân mıdır âyâ o sütûn-ı bâlâ
Ki temâşâsının olmakda cihân hayrânı
20. Gör ki başındaki zer tâs ile andırmaz mı
Peyk-i mevzun-reviş-i pâdişeh-i devrânı
21. Husrev-i rûy-ı zemin Hazret-i Sultân Ahmed
Âlemin pâdişehi bahr u berin hakânı
22. Şehriyâr-ı azamet-güster-i âlî-himmet
Ki sipihrin başı üstünde yürür fermânı
23. Arsa-i haşmetinin cûd u himem ferrâşı
Dergeh-i devletinin lutf u kerem derbânı
24. Var nice bendeleri Argun u Cengîz gibi
Biri ez-cümle Kırım mülkünün olmuş hânı
25. Nice ser-askeri var Îrec ü Tûr emsâli
Zabt ederler kimi İrânı kimi Turânı
26. Ahd-i adlinde onun hançer-i bürran görünür
Çeşm-i şîr-i nere âhû-berenin müjgânı
27. Her ne müşkil işi bitsin deyü fermân etse
Feleğin yok demeğe var mı meger kim cânı
28. Pâdişâhım seni Hak âleme sultân etmiş
Eylemiş emrine münkâd cihân-dârânı
29. Âlemin şâhları bende-i fermânındır

Cümlesi dergeh-i cûdundan umar ihsânı
30. Nerede buldu Ferîdun bu celâl ü câhı
Nerede gördü ya Kisrâ bu bülend eyvânı
31. Düşde görmüş mü ya Dârâ bu kadar dârâtı
Husrev etmiş mi tasavvur bu kadar unvânı
32. Kurabilmiş mi Sikender bu kadar dîvânı
Sürebilmiş mi yahud Cem bu kadar devrânı
33. Sana İskenderi teşbîh edenin aklı mı var
Olabilmez o senin dergehinin derbânı
34. Gerçi İskender olunmaz sana teşbîh ammâ
Yine bir vech ile temsîl ederim ben anı
35. Ki o etmişdi Aristoyu zamânında vezîr
Eyledin sen de vezîr Âsaf-ı âlî-şânı
36. Yaʿni dâmâd-ı güzînin ki cihânda oldu
Hüsn-i tedbîri nice derdlerin dermânı
37. Çok duʿâ aldırıyor pâdşehim hazretine
Devletinde edüp erbâb-ı dile ihsânı
38. Hak bu kim Bermekiyan zümresinin destinde
Zûr-ı bâzûsı ile aldı bugün meydânı
39. Göricek rûh-ı Sikender hele Saʿd-âbâdı
Oldu parmak ısırup himmetinin hayrânı
40. Çend mâh içre bu denlü eser-i vâlânın
Hele bilmem nice tecvîz olunur imkânı
41. Pâdişâhım olasın taht-ı saʿâdetde mukîm
Olmaya haşre degin devletinin pâyânı
42. Sen buyur izz ü saʿâdet ile Saʿd-âbâda
Künc-i endûh ola düşmenlerinin zındânı
43. Budur âhir sözü her lahza Nedîmâ kulunun
Âh ıyd olsa da öpsem yine ol dâmânı
19
Berâ-yı Sitâyiş-i Saʿd-âbâd
1. Bak Sıtanbulun şu Saʿd-âbâd-ı nev-bünyânına
Âdemin cânlar katar âb u havâsı cânına
2. Ey sabâ gördün mü mislin bunca demdir âlemin
Püşt-i pâ urmakdasın İrânına Turânına
3. Ey felek insâf ey mihr-i cihân-ârâ amân
Bir nazîri var ise söylen konulsun yanına

4. Ben de bilmem böyle rûh-efzâlığın aslın meger
Hızr tohm-ı ömr-i câvîd ekdi nahl-istânına
5. Hey ne feyz-i câvidândır kim olur serv-i sehî
Sürseler bir katre âbın nâvekin peykânına
6. Şöyledir sahnındaki cûş u hurûş-ı nev-bahâr
Kim erişmişdir telâtum âsman eyvânına
7. Hey ne hâletdir ki dûdun sünbül-i sîr-âb eder
Uğrasa bâd-ı sabâsı duzahın nîrânına
8. Turfa reng-â-reng âheng eylemiş sahrâyı pür
Kûh ses verdikçe şeydâ bülbülün efgânına
9. Sabr u tâkatsız çıkup bir gül dahı peydâ eder
Hande sığmaz goncanın zîrâ leb-i handânına
10. Arşa dek çıkmakda mânend-i duʿâ-yı müstecâb
Uğrayan âb-ı musaffâ râh-ı şâdırvânına
11. Sizde böyle müşk olur mu deyü hâkinden birâz
Âh göndersem sabâyile Hoten hâkânına
12. Cedvel-i Sîm içre âdem binse bir zevrâkçeye
İstese mümkin varılmak cennetin tâ yanına
13. Olsa Kisrîler zamânında ya Firdevsî onu
Eylemez miydi şeref Şeh-nâmenin unvânına
14. Olsa ger kasrındaki nakş u nigâra bir şebîh
Anı yazmaz mıydı Gaffârî Nigâr-istânına
15. Gûş kıl ey rûh-ı Kâvûs ey revân-ı Cem işit
Ben kapılmam ehl-i târîhin sühan-sencânına
16. İkiniz de olmamış mâlik ona aldım haber
Çarh-ı pîrin and verdim dînine îmânına
17. Derseniz kim çarh-ı pîre yok yere verdin kasem
Kim o bî-îmândır onun kim bakar eymânına
18. Vaktinizde çarh âmennâ ki bî-îman idi
Ehl-i dil makrûn idi endûh-ı bî-pâyânına
19. Şimdi ammâ ehl-perverdir müselmândır tamâm
Olalı mahkûm Sultân Ahmedin fermânına
20. Şehriyâr-ı şerʿ-perver pâdişâh-ı din-penâh
Kim erişmez dest-i Husrev dâmen-i derbânına
21. Zûr-ı bâzû-yı celâdet kuvvet-i kalb-i zafer
Kâflar tâkat getirmez hamle-i şîrânına

22. Şüphesiz Nûşîrevânın tâcı başından düşer
Baksa tâk-ı ser-bülend-i kasr-ı izz üşânına
23. Âsitân üzre yüzün bir iki defʿa ferş edüp
Sonra ruhsat-yâb olur Cem girmeğe dîvânına
24. Rûy-ı pâk-i enverin gördükçe rûh-ı Enverî
Medh-i Sencerden utanmaz mı bakup dîvânına
25. Haşre dek olurdu ser-gerdan Hülâgûnun seri
Düşse pây-i rahşının bir kerrecik çevgânına
26. Oldu devrinde cihân âsûde âlem şâd-kâm
Verdi istihkâm dîn ü devletin erkânına
27. Pençe-i hurşîd ile müjgânın eyler pençe-zen
Hâk-i pâyin kuhl edenler dîde-i giryânına
28. Cümle târîh-i selef mazbût nâdirdir hele
Böyle düşmek taht u efser ehline şâyânına
29. Müddet-i Osmâniyân içre zamân-ı devleti
Benzemişdir nev-bahârın mevsîm-i nîsânına
30. Şast u destinden ne mümkin düşmene cây-ı girîz
Feth u nusret bâl ü perdir nâvek-i perrânına
31. Şânına nisbet mülûkun şevketi benzer hemân
Peşşenin sîmurga nisbetle ser ü sâmânına
32. Şehriyârâ naʿl-i esbinden çıkan berk-ı cehân
Dâğ yakmışdır sipihrin cebhe-i keyvânına
33. Nâvek-i perrânın olsa n'ola ser-germ-i şitâb
Nâme-berdir rây-ı Hindin sîne-i uryânına
34. Re'y-ı pâkin gibi gevher-pâre-i şeffâf u sâf
Gelmemişdir âlemin âgûş-ı bahr ü kânına
35. Saltanat hayrânıdır dâ'im cemâl-i pâkinin
Âşık-ı bî-dil nice hayrân ise cânânına
36. Hânedân-ı saltanat ancak seninle fahr eder
Gevher-i şehvârdır revnak veren ummânına
37. Bin ser-i düşmen fedâ bir peyk-i mevzun-kaddinin
Dûş-ı ikbâlindeki gaddâre-i bürrânına
38. Sâye-i lutfunda vardı halk hâb-ı râhata
Ser-keşân-ı dehr çekdi pâların dâmânına
39. Çok zamândır olmamışdır dûş çeşm-i mihr ü mâh
Böyle çarhın vefk-i dil-hâh üzre bir devrânına
40. Sahn-ı Saʿd-âbâda da sad el-hased sad el-hased

Oldu çün makbûl dehrin husrev-i zî-şânına
41. Şehriyârâ devlet ü ikbâle reşk olsun ki ol
İntisâb etmiş senin gibi şehin derbânına
42. Lutf ile nutk-ı hümâyûnun onu vasf etdi çün
Kim bakar gayri Nedîmin nazm-ı nâ-çespânına
43. Hiç ne mümkindir efendim onu vasf etmek kulun
Top-ı meh düşsün mü bir mûrun ham-ı çevgânına
44. Anı vasf etmek senin eltâfını vasf etmedir
Onun içün kâ’il olmam ben onun imkânına
45. Elde hâmem zabt olunmaz yohsa mümkin mi vusûl
Lâyıkınca vasf-ı zât-ı pâkinin pâyânına
46. Bir gazel tarh edeyim bâri ki kalsın yâdgâr
Sahn-ı Saʿd-âbâdda İstanbulun hûbânına
47. El yusun cândan düşenler pençe-i müjgânına
Tel takınsın dûş olanlar kâkül-i pîçânına
48. Bir bahâneyle şikest olmakda pek benzer hele
Tevbe-i bî-vakt-ı âşık dil-berin peymânına
49. Dil-rübâya bî-vefâlık hak bu kim pek aybdır
Neyleyim güçdür bunu tefhîm şehr oğlanına
50. Aldı bir sûdâger-i dil-cûy aklım kim henüz
Şâh-bender nasb olunmuş nâz şehr-istânına
51. Mey tamâm oldu dirîğâ sâki-i gül-çehrenin
Doymadık sîb ü turunc u gabgab u pistânına
52. Âh kim hercâyîdir bîgâne-meşrebdir biraz
Ol perînin söz mü vardır yohsa hüsn ü ânına
53. Olmada hâmem gibi gevher-nisâr ebr-i bahâr
Kim kerem kılmış bu nev sermâyeyi dükkânına
54. Şüphe yokdur kim bu günlerde o dahı ben gibi
Dâmen açmışdır veliyy-i niʿmetin ihsânına
55. Caʿfer-i Hâtem-şiyem kim bî-dil ü bî-hûşdur
Benzeden bâd-ı bahârı dest-i sîm-efşânına
56. Dest-i cûdundan eger bir gülşen olsa feyz-yâb
Nev-bahârın bir dahı etmez heves bârânına
57. Zûr-ı satvet şöyledir eyler girîbâniyle bir
Girse kûhun dâmeni ser-pençe-i fermânına
58. Yaʿni İbrâhîm Pâşâ-yı Felâtun-re'y kim
Hızr erişdi lutfu çok bî-çârenin dermânına

59. Hayr-hâh-ı milket ü millet vekîl-i saltanat
Fâ'ik olmuşdur hezâran vech ile akrânına
60. Bûy-ı hulkuyla dolup oldu müsellem destine
Çarh döndü hâsılı koynunda anberdânına
61. Cânına minnetdir olmak kâtibi İbnü'l-Amîd
Mazhar olsaydı eger bir nîm istihsânına
62. Mihr-i nev-rûzun yüzü yokdur mukâbil olmağa
Kasrı dîvârındaki âyîne-i rahşânına
63. Var iken destindeki şemşîr-i tîz ü âbdâr
Kim bakar âyâ o mâhın gurre-i tâbânına
64. Dûr-bîn-i fikr ile hakkâ ki çeşm-i fıtnatı
Vâsıl oldu âlemin her nükte-i pinhânına
65. Safha-i âyîne içre hatt-ı rûşen-veş olur
Sînenin esrârı zâhir dîde-i itkânına
66. Devlete verdi nizâm-ı tâze re'y-i enveri
Herkesi irgürdi lutfu rütbe-i şâyânına
67. Âsaf-ı pür-haşmet ü pür-cûd kim ona nazar
Hâtem-i Tay benzemişdir bir Arab heccânına
68. Hak hatâsız eyleyüp bağışlasın ikbâl ile
Ol vezîr-i aʿzamı hâkân-ı âlî-şânına
69. Sahn-ı Saʿd-âbâda lutfu verdiği pîrâyeyi
Vermedi fasl-ı bahâran gülşenin meydânına
70. Şehriyârâ şüphe yokdur böyle bir dânâ vezîr
Olmadı dehrin müyesser husrev ü hâkânına
71. Ey şehenşâh-ı cihân lutfunla Saʿd-âbâda çün
Eyleyüp teşrîf verdin tâze revnak şânına
72. Lâlezârın da acâib şevkı var hasretdedir
Ol da yüz sürmek diler hünkârımın dâmânına
73. Çünki Saʿd-âbâdı seyr etdin şehenşâhâ buyur
İzz ü devletle Çırâğânın dahı seyrânına
74. Şâd-kâm olsun safâlarla hemîşe hâtırın
Bin sürûr âmâde olsun vaktinin bir anına
75. Gâh sâhil-hânelerde gâh Saʿd-âbâdda
Sen safâ kıl düşmenin endûh geçsin cânına
76. Sen otur ikbâl ile taht-ı şehenşâhîde şâd
Mülkler olsun müsahhar askerin şîrânına

20
Der-Vasf-ı Saʿd-âbâd u İstanbul Der-Zımn-ı Medh-i İbrahîm Pâşâ
1. Bu şehr-i Stanbul ki bî-misl ü bahâdır
Bir sengine yek-pâre Acem mülkü fedâdır
2. Bir gevher-i yektâdır iki bahr arasında
Hurşîd-i cihân-tâb ile tartılsa sezâdır
3. Bir kân-ı niʿamdır ki onun gevheri ikbâl
Bir bâğ-ı İremdir ki gülü izz ü ulâdır
4. Altında mı üstünde midir cennet-i aʿlâ
El-hak bu ne hâlet bu ne hoş âb u havâdır
5. Her bağçesi bir çemen-istân-ı letâfet
Her gûşesi bir meclis-i pür-feyz ü safâdır
6. İnsâf değildir onu dünyâya değişmek
Gülzârların cennete teşbîh hatâdır
7. Herkes erişir anda murâdına onunçün
Dergâhları melce-i erbâb-ı recâdır
8. Kâlâ-yı maʿârif satılır sûklarında
Bâzâr-ı hüner maʿden-i ilm ü ulemâdır
9. Câmîʿlerinin her biri bir kûh-ı tecelli
Ebrû-yı melek andaki mihrâb-ı duʿâdır
10. Mescidlerinin her biri bir lücce-i envâr
Kandîlleri meh gibi leb-rîz-i ziyâdır
11. Ser-çeşmeleri olmada insâna revân-bahş
Germ-âbeleri câna safâ cisme şifâdır
12. Hep halkının etvârı pesendîde vü makbûl
Derler ki biraz dil-beri bî-mihr ü vefâdır
13. Şimdi yapılan âlem-i nev-resm-i safânın
Evsâfı hele başka kitâb olsa sezâdır
14. Nâmı gibi olmuşdur o hem saʿd hem âbâd
İstanbula sermâye-i fahr olsa revâdır
15. Kûhsârları bâğları kasrları hep
Gûyâ ki bütün şevk u tarab zevk u safâdır
16. İstanbulun evsâfını mümkin mi beyân hiç
Maksûd hemân sadr-ı kerem-kâra duʿâdır
17. Dâmâd-ı güzîn-i şeh-i zî-şân-ı felek-câh
Fahrü'l-vüzerâ âsaf-ı ferhunde-likâdır
18. Hem-nâm-ı Halîl olmağ ile zât-ı şerîfi

Ahdinde cihân pür-niʿam-ı cûd u sehâdır
19. Devşirmededir saçdığı ihsânı şeb ü rûz
Pîr-i felegin onun içün kaddi dütâdır
20. Ser-pençesinin nâmı lisân-ı küremâda
Deryâ-yı himem kân-ı kerem bahr-ı atâdır
21. Endîşesinin künyesi tûmâr-ı nesebde
Nûr ibni süheyl ibni reşad ibni zekâdır
22. Bîm-i ser-i şemşîr-i dırahşan güherinden
Sîmâ-yı ehâlî-i sitem kâh-rübâdır
23. Hâtem-sıfatâ tabʿ u dil ü dest-i kerîmin
Deryâ-yı himem kân-ı kerem ebr-i atâdır
24. Feyz-i eser-i sâgar-ı dest-i kereminden
Şahs-ı felegin çehresi yâkut-nümâdır
25. Ey sadr-ı keremkâr ki degâh-i refîʿin
Erbâb-ı dile kıble-i ümmîd ü recâdır
26. Sensin o cihân-sadr felek-pâye ki dâ'im
Dergâhına ikbâl ü şeref perde-güşâdır
27. İhlâs ile bendendir eyâ sadr-ı keremkâr
Kullukdur onun pîşesi dahı neye kâdir
28. Devrinde senin fırka-i erbâb-ı maʿârif
Âsûde-i cevr-i felek-i bî-ser ü pâdır
Iydın ola ikbâl ü saʿâdetle mübârek
Günden güne ikbâlin ola gün gibi zâhir
29. Sadrında seni eyleye Hak dâ'im ü sâbit
Hep âlemin etdikleri şimdi bu duʿâdır
30. Ey sadr-ı cihânbân ede Hak devletin efzûn
Kim devletin erbâb-ı dile lutf-ı Hudâdır
31. Ez-cümle Nedîmâ kulun ey âsaf-ı zî-şân
Müstağrak-ı lutf u kerem ü cûd u atâdır
21
Teşbîb-i Sürûr u Gam Der-Zımn-ı Medh-i İbrahîm Pâşâ
1. Hoşâ ey burc-ı izz ü devletin hurşîd-i tâbânı
Yine lutfunla pür-nûr eyledin çeşm-i dil ü cânı
2. Egerçi sûretâ kıldın itâb ammâ ki maʿnâda
Nevâzişlerle memnûn eyledin bu abd-i nâlânı
3. İtâb ammâ ki şâmildir hezâran himmet ü cûda
Sitem ammâ ki olmuş müştemil bin lutf u ihsânı

4. Ki yaʿni bendene lutf-ı hitâb edüp buyurdun kim
Gel ey bîgâne-meşreb bî-vefâ İstanbul oğlanı
5. Murâdın hâsıl oldu gayri istiğnâya çekdin sen
Gelüp hiç etmez oldun arz-ı kâlâ-yı sühandânî
6. Meger kim kesret-i şuğl-ı hükûmetden elin değmez
Kalem alup ele zeyn etmege evrâk-ı dîvânı
7. Hudâvendâ aceb seyr idi ol esnâda görseydin
Meserretle gamın beyninde tabʿ-ı zâr u hayrânı
8. Meserret bir yanında gerçi almış destine destin
Gam ammâ kim beri yanında devşirmiş girîbânı
9. Nizâʿ etmekdedir gam kim benimdir şimdilik nevbet
Garaz taʿzîr idi bildim murâd-ı sadr-ı zî-şânı
10. Meserret ise feryâd eyleyüp der yok benimdir vakt
Sözü fehm etmedi yokdur gamın idrâk u izʿânı
11. O sözlerden hemân düstûr-ı zî-şân-ı keremkârın
Murâdı bendesin tatyîb idi ben anladım anı
12. Terahhum eyle sultânım meserret âciz oldu pek
Gamın ser-pençe-i kahrında kaldı ceyb ü dâmânı
13. Gelüp bî-çâre şimdi arz-ı hâl etmiş recâ eyler
Huzûrunda mürâfiʿ etmek içün emr ü fermânı
14. Efendim lutf edüp daʿvâların gör hakk u adl üzre
Bu daʿvâda kiminse hak karîn et lutfuna anı
15. Hudâvendâ meserret arz-ı hâl etdikde dergâha
Bu gûne bir kasîdeyle muvaşşah kıldı unvânı
16. Eyâ ser-mesned-i câh u celâlin sadr-ı zî-şânı
Güneşle çarha benzetdim seninle sadr-ı dîvânı
17. O yektâ kahramân-ı cûdsun kim dest-i pür-zûrun
Katar bir birine mahsûl-ı bahri mâye-i kânı
18. O dânâ feylesof-ı hikmet-ârâsın ki âlemde
Eger var ise ancak akl-ı evveldir sana sâni
19. Keremver bende-perver dâd-güster memleket-pîrâ
Ne gelmişdir cihâna ne gelir emsâl ü akrânı
20. Hidîvâ her ne dem kim kilk alam vasfın içün deste
Düşer elbette bu beyt-i dil-ârâ yâda erzâni
21. Metâʿ-ı maʿrifet geldi revâcın bulduğu demler
Zer-efşân eylesin nergisler evrâk-ı gül-istânı

22. Bana mirâs kalmışdır benimdir şiʿri Bâkînin
Aceb mi beytini tazmîn edüp hiç anmasam anı
23. Velîkin devletinde ihtiyâcım yok o mîrâsa
Dür-i nazmımla pürdür hâmemin ceyb ü girîbânı
24. Senin gibi veliyy-i niʿmetim varken cihân içre
Gelüp Nefʿî vü Bâkî benden umsun lutf u ihsânı
25. Zamân ahdinde hoş-demdir zemin lutfunda hurremdir
Sanırlar meclis-i Cemdir görenler her gül-istânı
26. Ehâlî izz ü devletde re‘âyâ emn ü râhatda
Hüner erbâbı rifʿatda cihân yek-pâre nûrâni
27. Yeter ey hâme tasdîʿ etme ol zât-ı keremkârı
Duʿâ eyle hemân bulmaz onun evsâfı pâyânı
28. İlahî dâim et Dâmâd İbrâhîm Pâşâyı
Hemîşe eylesin devlet derinde vazʿ-ı pîşânî
29. Hudâ hıfz eylesin zât-ı şerîfin sadr-ı dîvânda
Müsahhar eylesin fermânına İrân u Turânı
30. Celâl ü câh ile sadrında Mevlâ ber-devâm etsin
Nedîmâ bendesi olsun hemîşe menkabet-hânı
22
Iydıyye Der-Vasf-ı Sadr-ı aʿzam İbrâhîm Pâşâ
1. Iydın mübârek olsun eyâ âsaf-ı cihân
Gelsin edeble pâyini bûs etsin âsmân
2. Tutsun cihânı debdebe-i tabl-ı haşmetin
Olsun felekde devlet ü câhın cihân cihân
3. Tebrîk eylemek sana ıydı mecâzdır
Sen ıyda ol mübârek eyâ Caʿfer-i zamân
4. Teshîr edüp cihânı kul etdin kapında hep
İkbâl ü izz ü devlet ü câhı yegan yegân
5. Aldın o rütbe lutf u keremle cihânda nâm
Medhinde gayri söz bulamaz oldu şâʿirân
6. Lutf u mürüvvet eyle biraz dahı bizlere
Mazmun bağışla bâri efendim amân amân
7. Feyzinle oldu bezm-i cihân sicn iken behişt
Lutfunla oldu çarh-ı felek pîr iken cüvân
8. Bir çetr kurdu himmet ü cûdun cihânda kim
Kâm aldı sâyesinde cihân u cihâniyân
9. Bir dahme açdı dest-i zuhûrun felekde kim

Nâmın işitmemişdi ne Sâm u ne Kahramân
10. Devletle sen o sadra ki teşrîf eyledin
Bir yana durdu fitne cihândan hemân o ân
11. Âhir bilirdi kendüyi maʿzûl çarh-ı dûn
Devletle ibtidâda vezîr olduğun zamân
12. Vasfın müzeyyel eyledi bir nev-kumâş ile
Nessâc-ı kilk-i nâdire-perdâz-ı nüktedân
13. Iydıyye câmelerle çıkup seyre dil-berân
Uşşâkın etdiler yeniden hâlini yaman
14. Bir bûse verdi bana ağız miskidir deyü
Bir tatlı dilli câna yakın tıfl-ı dil-sitân
15. Kasr-ı cinâna azm edelim sevdiğim dedim
Ol hûr-veş dedi ne durursun amân hemân
16. Görmüş mü kimse Cedvel-i Sîmin nazîrini
Dil-berler atsa seyrine onun aceb mi cân
17. Havzın safâsını edemem hiç sana beyân
Düşdük bu gün o şûh ile zevrakda yan-be-yan
18. Besdir ki geçdi cânımıza rûzenin gamı
Cisr-i Sürûrdan geçelim bâri bir zamân
19. Ey sadr-ı muhterem ede Hak ıyd her günün
Vasfında ola böyle Nedîmâ şeker-feşân
23
Kasîde Der-Sitâyiş-i İbrâhîm Pâşâ ve Zikr-i Teşrîf-i Kapudân Pâşâ
1. Hoşâ mübârek ü mesʿûd rûz-ı ferruh-dem
Zihî güşâde vü dil-keş zamâne-i hurrem
2. Bu rûz odur ki revâdır makâm-ı hidmetde
Sipihr-i pîr-i kühen-sâlin ola kâmeti ham
3. Bu rûz odur ki sabâhında sad safâ muzmer
Bu rûz odur ki mesâsında bin ferah müdgam
4. Bu rûz odur ki sezâdır olursa bir demine
Fedâ zamâne-i sad Baykara vü müddet-i Cem
5. Bu rûz odur ki bu sâlin içinde rifʿatla
Bakılsa şöyle nümâyan durur misâl-i âlem
6. Bu rûz odur k'anı takvîm-i âsmân içre
Nişânladı yine bircis alup eline kalem
7. Bu rûz odur ki yazup nâmını felek ikbâl
Dü nokta-veş kodı kâf üzre ferkadânı be-hem

8. Bu rûz odur ki onun subhu talʿat-ı cânân
Şebi o talʿat-ı zîbâda zülf-i ham-der-ham
9. Bu rûz odur ki revâdır onu muhâsib-i çarh
Celâle mebde'-i târîh edüp kıla muʿlem
10. Bu rûz odur ki bu sâl içre sadr-ı zî-şâna
Keremle eyledi teşrîf âsaf-ı aʿzam
11. Tılısm-ı mülk ü milel hırz-ı cân-ı heft iklîm
Penâh-ı devlet ü ikbâl âsaf-ı ekrem
12. Semiyy-i pâk-i nebiyy-i kerîm İbrâhîm
Ki dest-i cûduna dil-dâde cümle-i âlem
13. Vezîr-i devr-i zamân kim hameldeki hurşîd
Celâl ü câhına nisbetle bir emîn-i ganem
14. Nizâm-ı mülk değil bak hele Melikşâhın
Derinde oldu mu peydâ bu rütbe hayl ü haşem
15. Yahud ki haşmeti yanında İbn-i Abbâdı
Anar mısın ki fakat mülkü bir Irâk-ı Acem
16. Bilâ-mübâlağa isterse ol hidîvü'l-yevm
O denlü mülk ile bir bendesin eder mükrem
17. Nüfûz-ı emri cihân içre şöyle şâmildir
Ki bezl ü menʿine vâbestedir vücûd u adem
18. Düşerse pertev-i eltâfı bir gül-istâna
Dür-i yetîm ola ceybinde goncanın şeb-nem
19. Yanında hâ'ib ü maksûr yok meger ki bahîl
Derinde hâsir u matrûd yok meger ki direm
20. Felekde dikdi alemler ki her biri meşhûr
Cihânda koydu eserler ki her biri muʿzam
21. Bu mesned olsa n'ola âsmân ile hem-dûş
Bu mihr-i burc-ı vezâret çü basdı ona kadem
22. Aceb mi buldu ise sıhr-ı hâsı feyz-i hayât
Değil mi sîneye cân gelme gibi bu makdem
23. Eyâ vezîr-i kerem-pîşe sadr-ı âlî-şân
Ki zât-ı pâkine mahsûsdur sunûf-ı himem
24. İnâyetin ile âsûdedir yedi iklîm
Himâyetin ile manzûmdur umûr-ı ehem
25. Aceb midir kefine dense burc-ı zû-cesedeyn
Ki zâhir olmadadır anda hükm-i seyf ü kalem

26. Umûr-ı memleket-i Rûmu şöyle nazm etdin
Ki oldu mısraʿının müstezâdı mülk-i Acem
27. Sen ol vezîr-i keremkârsın ki âlemde
Kemâl-i cûd ile zât-ı kerîmin oldu alem
28. Nigîn halkası âsâ güşâde kılmışdır
Kef-i kerîmine hasretle dîde-i Hâtem
29. Sen ol hidîv-i cihânsın ki iftihâr eyler
Kapında olmağ ile lutf u cûd müstahdem
30. Nevâziş-i kereminle zamâne olmuşdur
Misâl-i hâtır-ı gülşen güşâde vü hurrem
31. Gürûh-ı ehl-i hüner re'fetinle sîr oldu
Kemâl-i lutfun olup cümleye veliyy-i niʿam
32. Bu abd-i kemteri hod fart-ı lutf u ihsânın
Miyân-ı ehl-i sühan içre eyledi âdem
33. Karîn-i re'fet ü eltâfın olmada her rûz
Rehîn-i minnet ü ihsânın olmada her dem
34. Tamâm tabʿ u cilâ verdi feyz-i mekremetin
Ki kalmadı ser-i mû hâtırında gerd-i elem
35. O rütbe garka-i bahr-i mekârim etdin kim
Teʿâkub-ı keremin kıldı bendeni ebkem
36. Egerçi şimdi de var arz-ı hâlim ammâ kim
Hücûm-ı şerm ile dem-besteyim beyân edemem
37. Meger ki arz ede hâk-i der-i inâyetine
Nühufte râzımı ihsân edüp bir ehl-i himem
38. Nedîm çün niʿamın rîze-çînidir dâ'im
Sezâ budur ki efendim cevâbı ola naʿam
39. Hemân saʿâdet ü devletle şâd u handân ol
Hemîşe feyz ola tabʿ-ı şerîfine mahrem
40. Hemîşe devlet ü haşmetle ber-devâm olasın
Celâl ü câh ola bâb-ı saʿâdetinde hadem
24
Kasîde Berâ-yı Teşrîf-i Sultân Ahmed Be-Serây-ı İbrâhîm Pâşâ
1. Hey ne şâdîdir ki dil bâğın gül-istân eyledi
Tabʿı mânend-i gül-i şâd-âb handân eyledi
2. Hey ne şevk-ı dil-güşâdır kim kemâl-i feyz ile
Bu şitâ eyyâmını fasl-ı bahârân eyledi
3. Habbezâ hurrem behâr-ı zevk u şâdî vü tarab

Kim bu helvâ bezmini reşk-i çırâğân eyledi
4. Habbezâ şâdî ki bu rûz-ı tarab-zânın şebin
Zülf-i anber-rîz-i cânân ile yeksân eyledi
5. Böyle bir rûz-ı saʿîdin mislini az gördü çarh
Gerçi kim çokdan zemîn üstünde devrân eyledi
6. Az erişdi Hak budur kim böyle nûrânî şebe
Gerçi kim gerdûn hezâran mâhı tâbân eyledi
7. Böyle bir vakt-i mübârekdir bu kim bu sâlde
Hak onu eyyâm-ı ıyd-âsâ nümâyân eyledi
8. Böyle bir rûz-ı hümâyundur kim ikbâli onu
Nûr-bahş-ı cebhe-i mihr-i dırahşân eyledi
9. Âftâb âmâde-i tahvîl iken döndü geri
Şehriyâr andan mukaddem azm-i cevlân eyledi
10. Yaʿni ikbâl ü saʿâdetle vezîr-i aʿzamın
Sohbet-i helvâsına teşrîfin erzân eyledi
11. Şehriyâr-ı bahr ü ber ferman-revâ-yı şark u garb
Kim yedi iklîme dek hükmün nigehbân eyledi
12. Hak teʿâlâ zât-ı âlî-şânın edüp intihâb
Çün Sikender heft iklîm içre sultân eyledi
13. Sürre-i Bathâdan ol dem kim doğup mihr-i kemâl
Kâ'inâtı garka-i envâr-ı îmân eyledi
14. Ehl-i İslâma nasîb etdi Hudâ çok memleket
Nice şehler geldi bast-ı adl ü ihsân eyledi
15. Vâkıf olduk cümlenin ahvâline bildik ki Hak
Vüsʿat-i mülkü rehîn-i Âl-i Osmân eyledi
16. Hak bu kim ancak bu rütbe imtidâd-ı vüsʿatı
Bu hümâyun devlet-i ulyâya ihsân eyledi
17. Devlet-i ulyâda üç hâlet ki vardır onları
Hak fakat bir fırka-i vâlâya erzân eyledi
18. Biri istiklâl ü biri mülk ü biri imtidâd
Bu üçü bu devleti mümtâz-ı akrân eyledi
19. Âl-i Abbâs u Ümeyye öyledir kim her birin
Berk-i bîd-âsâ rakîbân bîmi lerzân eyledi
20. Âl-i Sâsân u Büveyh ü onlara emsâl olan
Bir nice devlet ki mülke tarh-ı bünyân eyledi
21. Müstakil olmadı kimi kiminin vakti kalîl
Kimisi âzâdelik ısdâr-ı fermân eyledi

22. Gerçi Cengîziyye haylî memleket zabt etdi lîk
Anları az demde Hak makrûn-ı hızlân eyledi
23. Hâsılı hakk-ı sühan budur ki devlet demeğe
Hak hemân bu devlet-i ulyâyı şâyân eyledi
24. Bâ-husûs kim içlerinde asrımız şehenşehin
Husrev-i Rûm u Arab hâkân-ı İrân eyledi
25. Memleketler kıldı ihsân ona kim her birinin
Hasreti çok şehleri nâlân u giryân eyledi
26. Mülk-i Pûristân u Gürcistân u Azerbaycân
Her biri sad şehriyârı sâhib-i şân eyledi
27. Şirvân u Erdebil ü dahı İrân u Irak
Dehr her birini taht-ı şehriyârân eyledi
28. Şimdi ammâ cümlesin baht-ı saʿâdet cemʿ edüp
Hutbe-i Sultân Ahmed ile şâdân eyledi
29. Her birin zabt etdirüp bir bendesine onları
Mâye-i tedmîr-i ehl-i rafz u tuğyân eyledi
30. Ol şehi Bârî kılup hurşîd-i evc-i maʿdelet
Heft evlâdın çü heft ahter fürûzân eyledi
31. Saltanat tâcında mânend-i güher her birisin
Mâye-i ârâyiş ü zîb-i firâvân eyledi
32. Sadr-ı aʿzamla kılup te'yîd izz ü şevketin
Anı mülk ü millete taʿvîze-i cân eyledi
33. Dîn ü devlet hidmetinde bezl edüp makdûrunu
Mülkünü ziynet ile reşk-i gül-istân eyledi
34. Pâdişâhım Hak teʿâlâ haşmetin kılsın füzûn
Hâne-i düstûru teşrîfin bahârân eyledi
35. Her ne rütbe iftihâr eylerse lâyıkdır ki baht
Sen gibi bir şehriyârı ona mihmân eyledi
36. Meclis-i helvâsına teşrîf edüp ikbâl ile
Lutfun onun şemʿ-i ümmîdin dırahşân eyledi
37. Böyle bir şebdir bu kim te'sîr-i yümn ü behceti
Şevk ile böyle Nedîmi menkabet-hân eyledi
38. Şemʿe karşı kilki nazm-ı tâzeye bünyâd urup
Nağmesin reşk-i nevâ-yı andelîbân eyledi
39. Dâ'imâ böyle efendim şevk u şâdîlerde ol
Nazmı bu sözle kalem makrûn-ı pâyân eyledi

25
Taʿrîf-i Teşrîf-i Pâdişâh-ı Cihân Be-Serây-ı Sadr-ı aʿzam
Der-Akab-ı Müjde-i Feth-i Revân
1. Mansûr ede Allah şehenşâh-ı zamânı
Râm eyleye fermânına ser-cümle cihânı
2. Ol şeh ki sözün Husreve îmâ ile söyler
Bir yekke sipâhîsinin ebrû-yı kemânı
3. Perverde-i ihsânı olan kişver ü mülkün
Hâkinde biter lâle-veş eyyâm-ı cüvânî
4. Dursun der-i vâlâsı eger gelse olur lâl
Bir âsafının bezmine Kâvûs-ı Keyânî
5. Ez-cümle o düstûr-ı dırahşende-âlem kim
Sahbân olamaz meclisinin menkabe-hânı
6. Demdir ki yine kilk-i bedîʿim kıla unvân
Evsâfına bu matlaʿ-ı hurşîd-nişânı
7. Hoş geldin eyâ mülkün ümîd-i dil ü cânı
Ey sîne-i dâd ü dihişin hırz-ı amânı
8. Hoş geldin eyâ bâʿis-i ârâyiş-i âlem
Ey lutf u kerem gülşeninin lâle zamânı
9. Hoş geldin eyâ peyker-i hurşîd-i mefâhir
Mahsûd-ı sipihr etdi nişestin bu mekânı
10. Bir şekl ile geldin ki gelir maşrıka hurşîd
Yahud ki sehergeh çemenin bâd-ı vezânı
11. Pâ-bûsun ile şâd gönüller o kadar kim
Gül faslına döndürdü senâ tarf-ı zamânı
12. Şîrîn o kadar vasfın ile kâm-ı temennâ
Kim söz açamaz bahsine kannâd dükânı
13. Bu meclis-i pür-meymenetin verdiği feyzi
Bahş eyleyemez âleme saʿdeyn kırânı
14. Tezkîr içün feth-i Revân niʿmeti şükrün
Meclisde gerek kim gele helvâ-yı revânî
15. Bir vakt ü zamândır bu zamân kim değişilmez
Bin Baykara bezmine her lahzâ vü ânı
16. Bir bezm-i tarabdır ki eger vasfına gelse
Firdevsî-i Tûsînin olur lâl zebânı
17. Ey âsaf-ı Cem-rütbe eden hep keremindir
Zîbende meserretler ile böyle cihânı

18. Hep lutfun ile tâze-edâdır bu kalemler
Hep cûdun ile nağme-serâdır bu mesâni
19. Ber-kâm olasın mesned-i devletde hemîşe
Münkâd ola fermânına çarhın deverânı
20. Hem-vâre olup hîş ü tebârınla mü'eyyed
Ahdın ola zâtın gibi bî-misl ü müdâni
26
Teşrîf-i Sadr-ı âlî İbrahîm Pâşâ Be-Serây-ı Mustafâ Pâşâ Be-Şeb-i Helvâ
1. Hamdülillah yine ikbâl ile düstûr-ı güzîn
Geldi bu meclise mânend-i meh-i ferverdîn
2. Makdem-i meymenet-âmizi şitâ faslında
Nev-bahâran gibi bu sâhayı kıldı tezyîn
3. Geldi bir debdebe vü haşmet ü unvân ile kim
Kıldı bircis-i felek yolda durup sad tahsîn
4. Bezm-i âlisi içün kurta-i meh rûy-nümâ
Müjde-i makdemine ıkd-ı süreyyâ pîşîn
5. Sadr-ı pür-kevkebe kim bağçe-i lutfunda
Pençe-i mihr gibi ser-zede tohm-ı zerrîn
6. Perveriş bulmağ içün çarh-ı şafak lâlesini
Bağına dikmeği çokdan beri eyler tahmîn
7. Lâleyi bir iki gün anmayalım şimdi hele
Kâmlar sohbet-i helvâ ile olsun şîrîn
8. Hâk-i iclâl-i veliyyü'n-niʿama yüz sürelim
Bir iki beyt ile çün girdi ele böyle zemîn
9. Habbezâ meclis-i pür-feyz ki hüddâmından
Cem ü Kâvûs gerek öğrene resm ü âyîn
10. Habbezâ bezm-i safâ-bahş ki lâyık kılsa
Baykara saff-ı niʿalinde onun vazʿ-ı cebîn
11. Tâ ki her sâlda sad meymenet ü devlet ile
Ede kânûnu felek pey-rev-i mâh-ı teşrîn
12. Kande azm eyler ise sadr-ı cihândârın ola
Pey-revi yümn ü şeref hem-rehi izz ü temkîn
13. Baht pâyende felek bende vü tevfîk refîk
Kevkeb-i tâliʿi mesʿûd u saʿâdâta karîn
27
Teşrîf-i Sadr-ı aʿzam Be-Hâne-i Dâmâd-ı Hîş Muhammed Kethudâ Be-Resm-i Helvâ
1. Safâ geldin eyâ düstûr-ı zî-şân-ı kerem-perver

Hemîşe hazret-i Hak izz ü şânın eylesin ber-ter
2. Kadîmî âşiyân-ı devlet ü iclâline hâlâ
Konup sîmurg-âsâ eyledin güsterde bâl ü per
3. Aceb hâlet verir insâna el-hak mesned-i dirîn
Gelüp yâda geçen ferhunde demler eskiâlemler
4. Kıyâs eyler tabiʿat kim onun her bir leb-i bâmı
Duʿâ edüp lisân-ı hâl ile arz-ı hukûk eyler
5. Husûsâ ola anda bir çerâğ-ı hâs-ı mukbil kim
Hulûs-ı niyyet ü sıdk-ı derûnu mihrden enver
6. Cenâb-ı sıhr-ı hâs-ı muhterem kim yümn ile oldu
Veliyy-i niʿmetinin re'fet-i teşrîfine mazhar
7. Sezâdır her ne rütbe iftihâr u ibtihâc etse
Ki kıldın hânesin teşrîf-i eltâfınla pür zîver
8. Sen ol sadr-ı muʿazzamsın ki vasfın kılmağa tahrîr
Çeker ser-safha-i gerdûna râh-ı kehkeşan mıstar
9. Vezîrân-ı selef bi'l-cümle etbâʿ-ı kirâmındır
Senin zât-ı kerîmin cümleye ser-dâr u ser-defter
10. Efendim hak bu kim bu meclis-i vâlâya hiç söz yok
Nişestinle husûsâ sadr-ı meclis buldu zîb ü fer
11. Zamân-ı devletinde kulların hep hurrem ü handân
Hakîkat böyle meclisde gönüller pür sürûr ister
12. Kulun dahı zarûrî baʿzı ahbâb-ı kirâmından
Biraz nakd-i ferah karz aldım ey sadr-ı himem-güster
13. Ki yaʿni ben dahı mesrûrum ahbâbın sürûriyle
Çerâğ olsun hemîşe hidmetinde var ise kimler
14. Unutma bende-i nâ-kâmı da vakt ü zamâniyle
Kemâl-i lutf u ihsânınla kadrin eyle bâlâter
15. Efendim âsmâna hiç bahâne bulma ihsân et
Senin lutfun olursa âsman dahı olur yâver
16. Hemân Hak dâ'imâ mahfûz edüp zât-ı keremkârın
Açılsın böyle meclislerde dâ'im hâtır-ı enver
28
Teşrîf-i Sadr-ı aʿzam Be-Helvâ-yı Hazret-i Muhammed Kethudâ
1. Şâd geldin ey vezîr-i aʿzam-ı mihr-iştihâr
Yümn-i teşrîfin ile oldu bu mesned kâmkâr
2. Şöyle pür-zîb eyledin bu bezmi kim ancak eder
Gül-sitân bezmin kudûm-ı hurrem-i fasl-ı bahâr

3. Hamdülillah kim yine oldu bu devlet-hâneye
Sâye-i ikbâl ü câhın tâc-ı fark-ı iftihâr
4. Hamdülillah kim yine ey ebr-i nisân-ı kerem
Sahâ-yı ümmîde oldu dâmenin gevher-nisâr
5. Hamdülillah kim yine ey âftâb-ı maʿdelet
Ferr ü tâbın saldı bu me'vâya nûr-ı iʿtibâr
6. Şöyle mesrûr eyledin dâmâd-ı âlî-şânını
Kim safâdan oldu tabʿı tâbdâr âyînedâr
7. Oldu teşrîfin ona sermâye-i izz ü şeref
İltifâtın kıldı kadrin mihr-i burc-ı iştihâr
8. Her ne rütbe şâd olursa hak bu kim şâyestedir
Her ne gûne fahr ederse hak bu kim ol rütbe var
9. Kim olup mihmân müşerref eyledin kâşânesin
Sen gibi bir âsaf-ı pür-haşmet-i gerdûn-vakâr
10. Bir hidîv-i muhterem bir dâver-i âlî-himem
Bir cihândâr-ı muʿazzam bir vezîr-i nâmdâr
11. Bir vezîr-i kâm-rân kim pâsbân-ı dergehi
Âşinâlık etmege keyvân-ı çarha eyler âr
12. Sadr-ı âlî gevher-i sîr-âb kân-ı izz ü câh
Mihr-i gerdûn-ı maʿâlî iftihâr-ı rûzgâr
13. Kâr-ı mülk ü millete her re'yi bir sedd-i sedîd
Her sözü tâc-ı isâbet üzre dürr-i şâhvâr
14. Âsaf-ı gerdûn-haşem kim câme-i ikbâline
Dest-i eyyâm eylemiş medh ü senâdan pûd u târ
15. Yaʿni İbrâhîm Pâşâ kim nigâh-ı re'feti
Jengdâr âyîneyi eyler dokunsa sebzezâr
16. Âsafâ sen sohbet-i helvâda şîrîn-kâm olup
Her şebin kılsın nice şevk u meserretle güzâr
17. Düşmenin helvâsı da burnunda kokdu gâlibâ
Zannım oldur kim zamân-ı sayfa dek etmez karâr
18. Hak teʿâlâ devlet ü ikbâlin efzûn eyleyip
Olasın sadr-ı saʿâdetde hemîşe ber-karâr
19. Böyle her sâl eyleyüp teşrîf izz ü şân ile
Vasfına olsun Nedîmin hâmesi gevher-nisâr
29
Teşekkür Kudûm-ı Be-Hâne-i Kapûdân Mustafâ Pâşâ

1. Saʿâdetle gelüp ey âlemin düstûr-ı zî-şânı
Nişestin dûş-ber-dûş-ı sipihr etdi bu eyvânı
2. Bezendi makdemin çün sâha ezhâr ü fevâkihle
Unutdu hâtır-ı âzâde bostân u gül-istânı
3. Hayât-ı câvîdanîsin ki geldin cism-i bîmâra
Bahârânsın ki kıldın gülşene teşrîf erzânî
4. Tabîb-i illet-i âlemsin ey düstûr-ı mülk-ârâ
Bulur her kande varsan illet ü endûh pâyânı
5. Açıldı hâtır-ı eyyâm tefrîh-i kudûmunla
Bahâr etdin eyâ ebr-i kerem fasl-ı zemistânı
6. Hemân âmededir kim cedye tahvîl eyleyüp hurşîd
Bu dem şükrâne-i teşrîfine kurbân ede anı
7. Bu helvâ bezminin hakkâ ki olmaz vasfına kâdir
Nice garrâ kasîdeyle sitâyiş kılsa Hâkânî
8. Sen ol sadr-ı muʿazzamsın ki görse haşmetin Örfî
Ederdi çün girîbân çâk vasfı hân u hâkânı
9. Gelüp iclâl ile sıhr-ı güzînin eyledin ihyâ
Terakkî buldu yümn-i makdeminle devlet ü şânı
10. Bu lutfun ona verdi ol kadar feyz-i meserret kim
Pür oldu handeden mânend-i gül ceyb ü girîbânı
11. Sürûr u şevk ile buldu güşâyiş şöyle kim hâlâ
Derûnu subh-ı ıyda bahş eder envâr-ı pîşânî
12. Efendim iltifâtında aceb te'sîr vardır kim
Eder sîr-âb-ı şevk âb-ı hayât içmişce insânı
13. Aceb âb-ı hayât-ı ehl-perverdir müdâm olsun
Ki ihyâ eyledi bir reşhasiyle bu dil ü cânı
14. Ubûdiyyetde ibkâ eyleyüp bu bendeni yaʿni
Yine şevk u tarabla eyledin pür tabʿ-ı nâlânı
15. Efendim ol kadar memnûn-ı lutfundur tabîʿat kim
Hezâran beyt ile arz eylemek mümkin değil anı
16. Hudâ hem-vâre kılsın ömrünü iclâlini efzûn
Şeref-yâb eyleye sad sâl zâtın sadr-ı dîvânı
17. Hemîşe böyle sâ'ir kullarınla sıhr-ı zî-şânın
Gören sâyende muʿtâd olduğu eltâf u ihsânı
30
Der-Sitâyiş-i Vezîr-i aʿzam İbrâhîm Pâşâ ve Taʿrîf-i Teşrîf-i Şeb-i Helvâ-yı Kapûdân
Mustafâ Pâşâ

1. Eyâ vezîr-i kerem-pîşe sadr-ı âlî-şân
Müşerref oldu kudûmunla bu bülend-eyvân
2. Bu burca eyledi tahvîl mihr-i âtıfetin
Bu menzili yine meh gibi eyledin tâbân
3. Nüzûl edüp yine bu âşiyâna ankâ-veş
Derûnu şevk ile sâyende oldu âbâdan
4. Görünce revzeninin çeşmi talʿat-i pâkin
Sürûr-ı nûr ile oldu sitâre-veş rahşân
5. O rütbe feyz ü safâ verdi makdemin ona kim
Verür o gûne safâyı girince sîneye cân
6. Ne gûne şükr edelim Hakka kim bu vakte irüp
Yine nasîbimiz oldu o bûse-i dâmân
7. Nice beyân edelim vasfını bu lutfun kim
Kapında her birimiz oldu fâyikü'l-akrân
8. Gelüp bu meclise fasl-ı bahâr-veş kıldın
Misâl-i gül dil-i sıhr-i güzînini handân
9. Ne câya varsan edersin onu sürûr-âbâd
Cenâb-ı Hak sana bir hâlet eylemiş ihsân
10. Olur fezâsı medâr-ı saʿâdet-i câvîd
O bezmgâha ki teşrîfin ola feyz-resân
11. Şitâ zamânı da olursa açılır ezhâr
Nesîm-i âtıfet ü cûdun olduğunca vezân
12. Ferâz-ı çarha eger mihr-veş güzâr etsen
Sezâ budur hamel ü cedyin eyleye kurbân
13. Hudâ hemîşe edüp ömr ü devletin efzûn
Celâl u câhına eyyâm-ı haşr ola pâyân
14. Bu gûne sad şeb-i helvâya edesin teşrîf
Hemîşe vefk-ı murâdınca devr ede devrân
15. Cihânda devlet ü izzetle pâydâr olasın
Bula devâmın ile rûzgâr emn ü amân

31
Medh-i Sadr-ı aʿzam İbrâhîm Pâşâ ve Taʿrîf ü Tenezzül-i Şeb-i Helvâ
1. Hoş geldin eyâ âsaf-ı zî-şân-ı keremver
Her semte ki azm edesin Allah ola yâver
2. Nâmınla ola nâme-i ikbâl müşerref
Zâtınla bula sadr-ı şeref zîynet ü zîver

3. Teşrîfin ile hâne-i iclâl müzeyyen
Eltâfın ile çehre-i âmâl münevver
4. Mümkin ki senin reşh-ı sehâb-ı kereminden
Gül-gonca-i sîr-âb ola mangaldaki ahker
5. Bir bezme ki teşrîfin ola mâye-i ikbâl
Tâ küngüre-i çarha olur mesnedi hem-ser
6. Bir çeşmi ki dîdâr-ı şerîfin kıla pür-nûr
Müjgânı olur pençe-i hurşîde berâber
7. Sensin o cihân-bahş ki imdâdın olursa
Deryâlara sermâye verir mûr-ı muhakkar
8. Fenn-i keremin fâzıl-ı allâmesi sensin
Billah sana şâkird olamaz fazl ile Caʿfer
9. İhsânın umar râh-güzârında durup çarh
Mâh-ı nevi mânende-i keçkûl-i kalender
10. Behrâma olur mâye-i teb-lerze-i dehşet
Destindeki şemşîr miyânındaki hançer
11. Havrânın eder ceyb ü girîbânını taʿtîr
Bağındaki gül meclis-i hâsındaki micmer
12. Bir tâze gazel zeyl edüp evsâfına sadrâ
Bir vâdi-i nev buldu yine kilk-i sühanver
13. Hattın gelicek âşıkına bûse mukarrer
Helvâ gecesidir hatın ey lebleri sükker
14. Helvâlara söz yok hepsi nâzük ü şîrîn
Hoş cümlesi ammâ ki efendim leb-i dil-ber
15. Yüz dürreye aldım gece ol dürr-i yetîmi
Havfım bu ki yâran karışırsa dahı artar
16. Köy göçdüde destârın alup destine kasdâ
Öldürdü beni dâl arak-çînle o kâfer
17. Sen beg gibi sadr üzre otur nâz ile cânâ
Hâcib ola kapında Nedîmâ-yı muhakkar
32
Der-Sitâyiş-i Sadr-ı aʿzam İbrâhîm Pâşâ
1. Sadr-ı eyvâna ki ol sadr-ı cihânbân geldi
Meclisin sînesine sanki hemân cân geldi
2. Mevc mevc olsa n'ola lücce gibi nûr-ı surûr
Bezme ikbâl ile ol mihr-i dırahşan geldi

3. Andelîbânını kıldı yine leb-rîz-i neşât
Gülerek devlet ile gül gibi handân geldi
4. Dîdeler muntazır-ı devlet-i didârı idi
Şükr kim ıyd-veş ol âsaf-ı devran geldi
5. Câme-i fasl-ı bahârânı alup âriyeti
Dest-bûsuna o şekl ile zemistân geldi
6. Yaʿni kim öyle şitâ oldu ki gûyâ nevrûz
Geriye avdet edüp bezme şitâbân geldi
7. Zeyn olup tâze şükûfeyle sarây-ı âlî
Hak bu kim hâtıra eyyâm-ı bahâran geldi
8. Gül-sitân seyrine evvel gidilirdi ammâ
Şimdi bu debdebeyi seyre gül-istân geldi
9. İşidüp makdem-i âlîsini pûyân olarak
İzz ü ikbâl der-i devlete şâdan geldi
10. Rahşdan kıldığı dem izz ü saʿâdetle nüzûl
Dâmenin tutmak içün haşmet ü unvân geldi
11. Hak teʿâlâ kıla ikbâlini efzun ki onun
Devlete himmeti ile ser ü sâman geldi
33
Medhiyye Der-Zımn-ı Niyâbet-i Mahmûd Pâşâ
1. Ey himem-perver vezîr-i Cem-haşem
V’ey bülend-ahter hidîv-i muhterem
2. Devletinde himmetin kadri bülend
Hidmetinde âsmânın kaddi ham
3. Rûzgâr-ı pîri kıldın nev-cüvân
Nâ-tüvân etmişken aʿzâsın hırem
4. Âlemi bi'l-cümle terfîh eyledin
Gitdi dillerden bütün efkâr-ı vehm
5. Şimdi hep halkın duʿâsı böyledir
Kim eyâ hallâk-ı ervâh u nesem
6. Eyle sadr-ı aʿzamı sen ber-karâr
Devletin te'yîde makrûn eyle hem
7. Âsafâ sadrâ mekârim-perverâ
Ey vezîr-i aʿzam-ı gerdûn-âlem
8. Dergehindir melce-i erbâb-ı câh
Hidmetindir mefhar-ı ehl-i niʿam
9. Âsitânındır bize ancak penâh

Senden olur cümleye cûd u kerem
10. Re'fetindir mâye-i fevz ü felâh
Himmetindir asl-ı eltâf-ı himem
11. Lutfuna mağrûr iken hâtır müdâm
Cûduna me'lûf iken dil dem-be-dem
12. Âhir ayda gelmemek mümkin değil
Tabʿına nâ'iblerin endûh u gam
13. Hak teʿâlâ ömrün efzûn eyleyüp
Görmeye tabʿ-ı şerîfin hiç elem
14. Dâ'imâ mesrûr u handân olasın
Şöyle kim mensî kala eyyâm-ı Cem
34
Der-Menkabet-i Vezîr-i Âsaf-şiyem İbrâhîm Pâşâ Berâ-yı Tebrîk-i Iyd-ı Saʿîd
1. Sabâh-ı ıyd ufukda yine bedîd oldu
İzâr-i şâhid-i baht-ı cihân saʿîd oldu
2. Zihî neşât ki esbâb-ı ayş-ı bây u gedâ
Misâl-i câme-i kadd-i bütân sefîd oldu
3. Güm oldu encüm-i tâbende âsmânda sipihr
O dem ki cilvegeh-i âftâb-ı ıyd oldu
4. Zamân-ı neş'e-i habb-ı mürevvak oldu tamâm
Revâc-ı gerdişi câm-ı Cemin mezîd oldu
5. Açıldı kufl-ı der-i arzû-yı rûze-keşân
Hilâl-i ıyd ona sîmden kilîd oldu
6. Olup atâsına mazhar o sadr-ı zî-şânın
Bu ıyd herkese şevk-âver ü saʿîd oldu
7. Zamân-ı devlet-i adlinde ol keremkârın
Kulûb-ı halk-ı cihân gussadan baʿîd oldu
8. Hudâ vücûdunu hıfz eylesin hatâlardan
Ki zâtı âleme sermâye-i ümîd oldu
35
Der-Medh-i Sayd u Şikâr-ı Sultân Ahmed
1. Efendim dâimâ ikbâl ü câhın pâydâr olsun
Değil ukkâb u âhû sana ankâlar şikâr olsun
2. O rütbe şâh-bâz-ı himmetin evc üzre çıksın kim
Hirâsından felekde nesr-i tâ'ir bî-karâr olsun
3. Künâmında yatup ser şîr-âsâ şark u garb içre
Adûlar dilkilensin heybetinden hâr u zâr olsun

4. Nigâhın düşdügü yerlerde açılsın gül-i şâdî
Saʿâdetle hırâmân olduğun yer nev-bahâr olsun
5. Binersen zevraka deryâda cûş etsin dür ü gevher
Süvâr olursan esbe deşt ü sahrâ lâlezâr olsun
6. Efendim hak budur kim devletinde âlem etdik pek
Neşât u şevk u şâdî böyle dâ'im bî-şümâr olsun
7. Edüp hem seyr-i deryâ geşt-i sahrâ hoş havâlarla
Safâ kesb etdin âlem re'fetinle kâmkâr olsun
8. Hele Allaha şükr olsun güzel sayd u şikâr oldu
Hemîşe bendenin böyle hulûsu âşkâr olsun
9. Efendim hidmetinden cümleyi dûr etmesin Bârî
Celâl ü haşmetin ârâyiş-i hîş ü tebâr olsun
36
Taʿrîf-i Nüzhet-fezâ Der-Sitâyiş-i Tevkîʿ-i Mustafâ Pâşâ
1. Kasr-ı rûh-efzâ değil hüsn ü bahâ me'vâsıdır
Cennet-i aʿlâ bunun ferş-i cihân-ârâsıdır
2. Seyr edüp tarh-ı cedîd-i sakf-ı âlîsin dedim
Var ise bu rûy-ı arzın âlem-i bâlâsıdır
3. Rûh-ı Eflâtun dedi yok yok hatâ etdin hatâ
Âlem-i câh u celâlin bu yeni dünyâsıdır
4. Dâr-ı huldun bir musannaʿ beytidir yahud dedim
Dedi Rıdvân yok bu beyt-i cennetin maʿnâsıdır
5. Dâr-ı mihnetdir cihân ammâ bunun hâk-i deri
Ol kıyâsın sûret-i illâ-yı istisnâsıdır
6. Tâk-ı Kisrî Kasr-ı Şîrindir peder mâder ona
Bu ikisinin dahı bir tıfl-ı nev-peydâsıdır
7. Kûh u deryâ iki cânibden der-âgûş eylemiş
Sanki deryâ dâyesi kûhsâr ise lâlâsıdır
8. Kûh sakınmakda ruhsârın doğar günden onun
Bahr ise âyînedâr-ı talʿat-ı garrâsıdır
9. Habbezâ sâhil-serâ kim reng ü bûy-ı nev-bahâr
Gülşen-i pür-feyzinin bir gonca-i raʿnâsıdır
10. Tıynet-i hâkindeki dil-cûy bûy-ı âşinâ
Milket-i bâğ u bahârın hazret-i İsâsıdır
11. Habbezâ gülzâr-ı pür-feyz-i temâşâ-yı garîb
Kim behişt-i heşt onun bir gûşe-i tenhâsıdır

12. Ana tenhâ gûşe taʿbîr etmek ey kilk-i sakîm
Hak bu kim gâyet hatânın zirve-i aʿlâsıdır
13. Hiç tenhâ yer kalır mı ol celâlet-hânede
Kim cenâb-ı âsafın menzilgeh ü me'vâsıdır
14. Öyle âsaf kim muhît-i çarh ile mahdûddur
Ol mesâfet kim sarây-ı câhının pehnâsıdır
15. Âsaf-ı ferman-revâ kim heft ahter nüh felek
Gûşe-i ebrûsunun âvâre-i îmâsıdır
16. Mustafâ Pâşâ-yı tevkîʿi o gerdûn-pâye kim
Mâh-ı nev seng-i fesân-ı hançer-i tuğrâsıdır
17. Bahr-ı zehhâr-ı mürüvvet kim kef-i dür-pâşının
Her benânı neyl-i ifzâl ü atâ mıkyâsıdır
18. Yekke-tâz-ı arsa-i haşmet ki mihrin pençesi
Şâne-i yâl ü düm-i rahş-ı cihân-peymâsıdır
19. Ana rifʿat kâbiren-an-kâbirin mevsûldur
Nüh felek gûyâ misâl-i nisbet-i âbâsıdır
20. Hazret-i dür ibni gays ibni sahâb ibni'l-bahir
Kim necâbet lemʿa-i nûr-ı cebin pîrâsıdır
21. Mâh hâcib mihr micmerdâr keyvân pâsbân
Cündü Behrâm olmak el-hak elyak u ahrâsıdır
22. Neyleyim ammâ ki keyvânın buhul mâhın nifâk
Âftâbın gamz mirrîhin sefeh evlâsıdır
23. Âsafâ âlî-cenâbâ Cem-şükûhâ dâverâ
Ey ki gerdûn kaddinin bir câme-i yektâsıdır
24. Maskat-ı re's-i himemdir dûdmân-ı devletin
Dergehin ehl-i kemâlin melce vü me'vâsıdır
25. Maşrık-ı ikbâle fass-ı hâtemin bedr-i tamâm
Hançerin burc-ı celâlin gurre-i garrâsıdır
26. Ol cihân-ı mekremetsin kim senin dest ü dilin
Lutf u ihsan kânıdır cûd u himem deryâsıdır
27. Mekremet sende nevâziş sende himmet sendedir
Zâtın ifzâlin hemân dünyâ vü mâ-fihâsıdır
28. Şekl-i evvelden bu devlet bir delîl-i muntazam
Re'y-i pür-nûrun onun külliyet-i kübrâsıdır
29. Âsafâ çâker-nevâzâ abd-i nâ-kâmın Nedîm
Gerçi kim nazm-ı kemâlin beyt-i müstesnâsıdır
30. Sektedâr olmak velîkin azl-i bî-hengâm ile

Rûzgâr-ı süfle-tabʿın vazʿ-ı nâ-bercâsıdır
31. Lîk lutfun şöyle mağrûr eylemişdir onu kim
Lekke-i meh zahm-ı dest-i redd-i istiğnâsıdır
32. Gitdiğince perde-birûn oldu nâz u nahveti
Mülk-i maʿnâ sanki hâs-ı hâme-i gûyâsıdır
33. Kilkinin daʿvâsı tâ ol haddedir kim gûyiyâ
Sîne-i bircis onun müsvedde-i inşâsıdır
34. Gayri sen ey hâme meşgul ol duʿâ-yı devlete
Kim duʿâsı ehl-i tabʿın gâyet-i kusvâsıdır
35. Tâ ki miʿmâr-ı hüner-pîrâ-yı feyz-i nâmiye
Kasr-ı laʿlîn-i dil-ârâ-yı gülün bennâsıdır
36. Kasr-ı câh u haşmetin hem-vâre olsun ber-karâr
Kim sabâh-ı ıyd o kasrın perde-i dîbâsıdır
37. Mülk-i cûd olsun müsellem kabza-i teshîrine
Zerre mihrin tâ zebûn-ı pençe-i kübrâsıdır
37
Der-Vasf-ı Kasr-ı Muhammed Efendi Emîn-i Defter-i Hâkânî
1. Ey âlem-i misâlin seyyâh-ı hûşyârı
Hiç kasr sûretinde gördün mü nev-bahârı
2. Gel görmedinse seyr et ammâ sakın galatdan
Tâbende gurre sanma ol cüft-i zer-nigârı
3. Ebrûların zer-endûd etmiş arûs-ı feyzin
Meşşâta-i kemâlin kilk-i hucestekârı
4. Bak ol zemîn-i hûb u dil-cûy u müşk-bûya
Seyr et o sakf-ı pâki pür-nakş u pür-nigârı
5. Gûyâ edüp tabîʿat gûy-ı zemîni tastîh
Tübbet aşağı düşmüş Çîn ü Hoten yukarı
6. Ol denlü sahâsında feyz ü neşât var kim
Olsaydı ger zamânın âsâyiş ü karârı
7. Derdim ki gelmiş anda tarh-ı ikâmet etmiş
Cemşîd-i kâmkârın eyyâm-ı hoş-güvârı
8. Dîvâr-ı tâbdârın zann eyleme münakkaş
Düşmüş behiştin ona aks-i şükûfezârı
9. Oldu aceb aceb kim terkîb-i hulde kâbil
Biz böyle bilmez idik bu unsûr-ı çehârı
10. Bir yana lâlezârı keşt-i piyâle-i Cem
Bir yana gül-sitânı kânın hazînedârı

11. Bir yana çeşme-sârı etmiş beyâna âgâz
Evsâf-ı tabʿ-ı sâf-ı Vassâf-ı rûzgârı
12. Ol hâce-i cihân kim zâtiyle oldu pür-zîb
Menşûr-ı izz ü câhın unvân u iftihârı
13. Hem-nâm-ı fahr-ı âlem kim nâmı ile oldu
Mihrin felekde mensûh İncîl-i iştihârı
14. Gûyâ gelir utârid teslîs-i müşterîye
Aldıkça geh benâna kilk-i sühan-güzârı
15. Ol kilk-i ter-zebân kim güftârı bahşiş eyler
Dünyâya hûşe hûşe lü'lü-i şehvârı
16. Tîrin zebân-şinâsı mahdûmu üstâdı
Bircisin akl u fikri hem-râzı müsteşârı
17. Hem-vâre tâ ki kasr-ı çarhın ola müzeyyen
Hışt-ı zer-i mihirden dîvâr-ı üstüvârı
18. Nazm-ı Nedîm gibi yümn ü saʿâdet ile
Mısrâʿ-ı bâbın ede dâ'im güşâde Bârî
19. Cârûbu zülf-i havrâ ferrâşı bâd-ı cennet
Derbânı izz ü devlet ikbâl perdedârı

38
Târîh-i Dîvân-hâne Der-Tersâne-i Âmire63
1. Şehriyâr-ı zamâne zıll-ı Hudâ
Halledallahu mülkehu ebedâ64
2. Yaʿni Sultân Ahmed-i Sâlis
Tâc-bahş-ı Sikender ü Dârâ
3. Zîr-i destindedir yedi iklîm
Taht-ı hükmündedir yedi deryâ
4. Pâdşâh-ı cihân ki asrında
Oldu maʿmûre ser-be-ser dünyâ
5. Pâsbân-ı sarâyı mecd ü şeref
Perdedârân-ı kasrı izz ü ulâ
6. Pîşesi dîn-i Ahmede nusret
63

Bu şiir, sadece Ü nüshasında vardır. Sıralı noktalarla gösterilen mısralar metnin orijinalinde de boş

bırakılmıştır.
64

Saltanatı sonsuza dek daim olsun!

Kârı şerʿ-i Muhammedi icrâ
7. Çâker-i dergeh-i saʿâdetidir
Sad hezâran Sikender ü Dârâ
8. Husrev-i pür-himem ki subh-ı bahâr
Der-i kasrında perde-i dîbâ
9. Kevkeb-i tâliʿ-i saʿâdetinin
Pîşgâhında âftâb sühâ
10. Lemaʿân-ı rikâb-ı ikbâli
Mâha sermâye mihre hüsn ü cilâ
11. Mehçe-i râ'yet-i hümâyûnu
Âftâb-ı münîre çehre-güşâ
12. Ol şehenşâh-ı âlem-ârâyı
Nice hayra muvaffak ede Hudâ
13. Bâ-husûs eyleye ona düstûr
Sadr-ı zî-şânı Hazret-i Mevlâ
14. Yaʿni hem-nâm-ı pâk-i İbrâhîm
Sıhr-ı rûşen-dil ü Felâtun-râ
15. Sıhr-ı zî-şân-ı pâdişâh-ı güzîn
Felek-i câh âftâb-ı zekâ
16. Zîb-i dîbâce-i kitâb-ı himem
Vâziʿü'l-asl-ı fenn-i cûd u sehâ
17. Bir gün ol şehriyâr-ı âlî-şân
Oldu tersâneye şeref-bahşâ
18. Sadr-ı aʿzam dahı saʿâdet ile
Sâye-veş hem-reh olmuş idi ona
19. Anda bir kûh-pâre kalyona
... ne olmuşlar idi saʿy-nümâ
20. Seyr edüp pâdişâh-ı âlî-câh
Eylediler esâsını inşâ
21. Şenlik oldu kesildi kurbânlar
Olunup devlete duʿâ vü senâ
22. Kıldı dîvân-hâneyi teşrîf
Baʿdehu ol hidîv-i mülk-ârâ
23. Gördü kim olmuş idi erkânı
.......................................
24. Olmuş iken o câygâh-ı şeref
Melce-i dost mazhar-ı aʿdâ

25. Nâ-sezâ idi kim kala vîrân
Öyle dîvân-hâne-i vâlâ
26. Hâtır-ı eşref-i hümâyûnu
Gördü tecdîd olunmasını revâ
27. .....................................
Kıldı ferman ki oluna ihyâ
28. Pes cenâb-ı vezîr-i pâk-nihâd
Sadr-ı Cem-câh Mustafâ Pâşâ
29. Halef-i dûdmân-ı mecd ü şeref
Vâris-i câh u mesned-i âbâ
30. Feylesof-ı dakîkadân-ı hikem
Mû-şikâf-ı hakâyık-ı eşyâ
31. Sıhr-ı âlî-nijâd-ı sadr-ı güzîn
Ced-be-ced âsaf-ı cihân-pîrâ
32. Kapudân olmağ ile devletle
Oldu meʿmûr o âsaf-ı dânâ
33. Pes edüp himmet ona hasbe'l-emr
Kıldı bu tarhı böyle müstesnâ
34. Habbezâ tarh-ı dil-pesend ü latîf
Habbezâ resm-i dil-keş ü zîbâ
35. Bârekallah zihî huceste eser
Bârekallah zihî bülend bînâ
36. Sakfı sakf-ı sipihr ile hem-dûş
Temeli gâv-ı arz ile hem-pâ
37. Sahnının pâsbânı fasl-ı bahâr
Kasrının perdedârı dest-i sabâ
38. Reng ü tâbı muhassal-ı evhâm
Hüsn-i tarhı netîce-i hülyâ
39. Secdegâh eyler idi mihr onu
Sâyebân olmasaydı perr-i hümâ
40. Anda kışlardı mevsîm-i nev-rûz
İzz ü devlet verildi ona be-câ
41. Dâ'imâ izz ile olup âbâd
Sâhibine mübârek ede Hudâ
42. Sâl-i târîhini bu pâk eserin
Etdi bu beyt ile Nedîm imlâ

43. Cûd-ı Sultân Ahmed-i Gâzî
Yapdı dîvân-hâneyi hâlâ65
39
Târîh-i Tekye-i Gülşenî Der-Edirne
1. Zihî kâşâne-i nev-mehbıt-ı esrâr-ı rûhânî
Verir sâhib-dilân-ı aşka feyz-i kasr-ı irfânı
2. Hoşâ ferhunde cây-ı feyz-bahşâ-yı dil-i âşık
Derûnunda olur tahsîl-i istiʿdâd-ı Rabbânî
3. Gıdâ-yı rûh ederler bunda bûy-ı gonca-i zikri
Cenâb-ı Gülşenînin andelîbân-ı gül-istânı
4. Derûn-ı ehl-i şevki rûşen eyler Hazret-i Pîrin
Tecelli etmede zikr-i celîden sırr-ı pinhânı
5. Çerâğ-ı kurb-ı akdes şemʿ-i fânûs-ı hayâl olmaz
Müberrâdır riyâdan ehl-i tevhîdin dil ü cânı
6. Recâ-yi feyz ile ben de Nedîmâ intisâb etdim
Görünce mecmaʿ-ı ehl-i maʿârif çün bu eyvânı
7. Sudûr etdi lisân-ı mürşîd-i ilhâmdan târîh
Bu cây-ı pâkde kırklar makâmı buldu unvânı [1114]
40
Târîh-i Berâ-yı Sulh-ı Afgâniyân
1. Pâdişâh-ı heft-kişver şehriyâr-ı bahr u ber
Yaʿni Sultân Ahmed-i Sâlis o İskender-siyer
2. Avn-i Rabbânî ile oldukda şark iklîmine
Mehçe-i râyâtı mihr-i âlem-efrûz-ı zafer
3. Cümle aʿdâ ser-fürû etdi hirâs-ı cân ile
Berk-ı tîğ-i cân-güdâzı her tarafdan cilveger
4. N'ola tûfan-hîz olup kesse urûk-ı Şiʿayı
Âb-ı şemşîri rızâ-cûy-ı Ebû-bekr ü Ömer
5. İnkıyâd etse becâ hâver-zemînin ser-keşi
Âftâb-ı âlem-ârâdır cihâna ser-be-ser
6. Düşmen-i bed-hâhının sâkıt hemîşe kevkebi
Etdi dolâb-ı felek tâliʿlerin zîr ü zeber
65

Tarih mısraını hesaplayamadım. Tersanedeki kasr için Dürrî’nin düşürdüğü tarihin ebced değeri 1115’dir.

Dürrî’nin kıta nazım biçimiyle düşürdüğü tarihin ilk beyti şöyle: Pâdişâh-ı zamâne zıll-ı Hudâ / Ya‘ni Sultân
Ahmed-i zî-şân [Bkz. Dürrî Divânı, Süleymaniye Kütüphanesi, Esad Efendi No: 3409/1, v.3a].

7. Rûzgârın dest-i bürdünden emîn etsin Hudâ
Sidre-âsâ şark u garba dâ'im olsun sâyever
8. Eyleyen tedbîrin ârâm u salâh-ı âlemin
Sadr-ı âlî-kadr İbrâhîm Pâşâdır meger
9. Tîr-i re'y-i sâ'ibi etdi güzer sad merhale
Urdu âmâc-ı merâmı yine gösterdi hüner
10. Kâr-zârın etdi encâmın nizâm-ı âştî
Âkıbet verdi nihâl-i arzû şîrin semer
11. Akd-ı sulhu gûş edüp hatîf dedi târihin
Oldu İrân ehli Sultân Ahmede ferman-ber [1141]
41
Târîh-i Berâ-yı Muʿallâ-hâne-i Kapûdân Mustafâ Pâşâ
1. Zihî beyt-i musannaʿ habbezâ cây-ı neşât-efzâ
Ki her bakdıkça andan zâhir olur bir güzel maʿnâ
2. Felekde evc-i ayyuk üzre bir yer var mı derlerse
Leb-i bâmı tebessüm gûne der kim innehu hâzâ
3. Cihânda gülşen her dem bahâr olur mu derlerse
Eder cüfti budur ancak deyü ebrû ile îmâ
4. Ferâzında eger kim rifʿat-âbâd olmasa derdim
Ki olmaz bundan aʿlâ bir müferrih mevkiʿ-i vâlâ
5. Akıntı sanma tevfîk eyleyen zevrakları bunda
Kalırlar bir zamân hüsnün görenler vâlih ü şeydâ
6. Bu sâhil-hâne bir nazm-ı müsellemdir bahâriyye
Ana beytü'l-kasîd oldu bu dil-cû tarh-ı müstesnâ
7. Zihî beytü'l-kasîd-i bî-bedel kim hüsnü âfâka
Eder sadr-ı güzînin lutf-ı tabʿ-ı pâkini inhâ
8. Kapûdân-ı mükerrem Mustafâ Pâşâ-yı zî-şan kim
Verir lutfiyle saykal gevher-i sîr-âbına deryâ
9. Vezîr-i muhterem düstûr-ı dânâ-yı mühezzeb kim
Edeb ser-meclis-i hâsında mukbil çâker-i ber-pâ
10. Asâlet pertev-i ruhsâre-i devlet-siriştinde
Cebîn-i subh-ı nurânîdeki hurşîd-veş peydâ
11. Nigâh-ı re'fetinde şöyle feyz-i terbiyet var kim
Olur mir'ât-ı jeng-âlûda baksa sebz-gûn dîbâ
12. Bu sâhil-hâne bir cây-ı harâb iken edüp rağbet
Bu gûne eyledi her gûşesin hem-hâlet-i me'vâ

13. Dil-ârâ kasrlarla zîr ü bâlâsı bulup revnak
Ferah-zâ dil-güşâ matbûʿ u zîbâ oldu ser-tâ-pâ
14. Kemâl-i hüsnü bu beyt ile dahı müstezâd oldu
Söz olmaz hiç hemân hem-vâre mesʿûd eylesin Mevlâ
15. Nedîmâ söyledi şâpâş edüp târîh-i itmâmın
Be-câ yapdı bu vâlâ beyti hakkâ Mustafâ Pâşâ [1138]
42
Târîh-i Berâ-yı Defterdâr-şoden-i Mîr İzzet66
1. Utârid-menkabet bircîs-fıtnat Bû Alî-tıynet
Cenâb-ı Mîr İzzet yaʿni mektûbî-i bü'l-himmet
2. Hünerde maʿrifetde hüsn-i ahlâk u tabîʿatda
Değildir misli mektûb-ı debîr-i defter-i fıtnat
3. Meger kim darb u taksîm-i rakam der-kâr ola yohsa
Ne mümkindir lisânen cümle-i evsâfına tâkat
4. O merdüm-zâde-i sulb-i asâlet emr-i şâhiyle
Vekâlet eyledi sıdk üzre defterdâra bir müddet
5. Görüp hâkân-ı âlem baʿd-ezân ehliyyetin bizzât
Anı ol mansıb-ı vâlâya îsâl etdi bî-minnet
6. Eger makrûn-ı ihlâs olsa hidmet böyledir işte
Sadâkatdir muhakkak âdeme sermâye-i devlet
7. Dedim târîhini sadr-ı güzîne harf-i muʿcemle
Ali Begle efendim buldu defterdârlık izzet [1141]

66

Bu şiir Kırımlı Rahmî Dîvânı’nda da vardır. Sevgi Elmas (1997). Rahmî (Kırımlı Mustafa) Hayatı, Edebî

Şahsiyeti, Eserleri ve Dîvânının Tenkidli Metni. Yüksek Lisans Tezi. Edirne: Trakya Üniversitesi. 146. Nedîm
Dîvânı’nın İstanbul Araştırmaları Enstitüsü Şevket Rado Yazmaları No: 81’de kayıtlı bulunan nüshasında
metnin derkenarına bu şiir yazıldıktan sonra altına şöyle bir not düşülmüştür. “İşbu târîh Kırımî Rahmî
merhûmun olmak üzre dîvânında mestûrdur. Allahu ʿalem bi’s-savâb”.

KITʿALAR
1
Medhiyye-i Sadr-ı aʿzam İbrâhîm Pâşâ Der-Zımn-ı Hâfız-ı kütüb-şoden-i Kütüb-hâne
1. Ey kudsiyân amân bana imdâd vaktidir
Bir hayret aldı nâtıkamın tâb u tâkatin
2. Billah kilk-i şûhuma imdâd edin biraz
Vasf eyleyim efendimin ihsân ü himmetin
3. Lutfun ne gûne vasfedeyim ben ne söyleyim
Bilmem nice edâ edeyim şükr ü niʿmetin
4. İhsân edüp kerem buyurup himmet eyleyüp
Lutf etdi bendesine kütüb-hâne hidmetin
5. Ol hidmet-i celîlin efendim Hudâ bilir
Çokdan çekerdi hâtır-ı âzâde hasretin
6. Fikri hemîşe bu idi kim cümle sarf ede
İlm-i şerîf hidmetine kâbiliyyetin
7. Ammâ kitabsız nice mümkin deyü müdâm
Derd ile çâk ederdi girîbân-ı mihnetin
8. Yanlış bir iki cüz'-i perâkende cemʿ edüp
Anlarla eyler idi izâʿat tabîʿatin
9. Girmezdi pâk nüsha ele âriyet dahı
Herkes bilir kitâbının elbette kıymetin

10. Allah bilir ki etmiş idim hâk-i pâyine
Bir iki defʿa arz-ı merâm etme niyyetin
11. Lâkin yine te'eddüb ederdim ki denmeye
Küstâh imiş Nedîm ki artırdı sıkletin
12. Vaktâ ki erdi gûşuma bu müjde eyledim
İmzâ efendimin keremin hem kerâmetin
13. Maʿlûmun olsun imdi efendim ki bendene
Lutfun mürüvvetin keremin buldu gâyetin
14. Oldu zülâl-i mekremetin bana rûh-bahş
Lutfunda buldum âb-ı hayâtın halâvetin
15. Benden Nedîm bir güher-i kem-revâc idi
Artırdı iʿtibârın onun kadr ü kıymetin
16. Çün böyle bir defîneye kıldın onu emîn
Seyr eyle gayri tâb ü tüvân-ı tabîʿatın
17. Allah nahl-i devletini ber-karâr edüp
Dünyâdan eksik etmeye zıll-i himayetin
18. Zât-ı şerîfin eyleye efzûn ile'l-ebed
Sadr-ı vezâretin zîb ü ziynetin
19. Hurşîd-i zâtın eyleye reşk-i felek müdâm
Dîvân-hâne-i şerefin sadr-ı rifʿatin
2
Sitâyiş-i Sultân Ahmed-i Sâlis
1. Yaʿni Sultân-ı felek-mertebe Hân Ahmed kim
Çarh mechûlünü re'yinden eder istiʿlâm
2. Gelmedi âleme gelmek dahı olmaz mümkin
Maʿrifet kadri bilir böyle şeh-i zî-inʿâm
3. Dâ'imâ âdetidir dîn-i mübîne iʿzâz
Her zamân pîşesidir şerʿ-i metîne ikrâm
4. Sayd eder beççe-i simurg-ı celâl ü câhı
Tûğunun mâhçesi bî-meded-i dâne-i dâm
5. Gül-sitân olsa sehâb-ı kereminden sîr-âb
Çemen-i ter bitirir havzdaki ferş-i ruhâm
6. Âsmân olsa lehîb-i sühanından pür-tâb
Âb olup damlar idi âhen-i tîğ-ı Behrâm
7. Kuvvet-i kâhire-i hıfzı mühim-sâz olsa
Çehre-i duht-ı rezin olur idi perdesi câm

8. Zîver-i hutbesine ancak olurdu şâyân
Olsa bir minber-i nüh-pâye eger nüh ecrâm
9. Revnak-ı sikkesine ancak olurdu lâyık
Lekedâr olmamış olsaydı eger bedr-i tamâm
10. Mehçe-i tûğuna mümkin idi teşbîh etmek
Ârız olmasa gehî cebhe-i hurşîde gamam
11. Rahş-ı iclâline kâbil idi tanzîr etmek
Şîr-i gerdûnda eger olsa idi zeyn ü licâm
12. Şehriyârâ sen ol sultân-ı muʿazzamsın kim
Fahr eder bûs-ı rikâbınla senin Rüstem ü Sâm
13. Tîğın olsaydı miyânında eger Behrâmın
Rüstemin hançerine sînesi olmazdı niyâm
14. Himmetin olmamış olsaydı mededkârı onun
Murga kapdırmış iken bulmaz idi Pûrunı Sâm
15. Sensin ol şeh ki Sikender der-i iclâlinde
Kâbiliyetlice bir hidmete şâyeste gulâm
16. Sensin ol nükte-şinâs-ı harem-i maʿnî kim
Sana bezminde Felâtûn edemez redd-i kelâm
17. Sıdk-ı niyyetle duʿâmız budur Allah bilir
Her dem ü her nefes ü her seher ü her akşam
18. Câvidân arsa-i haşmetde tek ü tâz edesin
Şöyle kim gûy ola çevgânına çarh-ı hod-kâm
19. Baht pâyende vü ikbâl ü saʿâdet câvîd
Düşmen efkende felek bende vü hurşîd gulâm
20. Sen bu haşmetle serîrinde ser-efrâz olasın
Kâm ala sâye-i lutfunda Nedîm-i nâ-kâm
21. Her şebin devlet ile kadr ola yahûd kim ıyd
Her günün zevk ile nevrûz ola yahûd bayrâm
3
Der-Sitâyiş-i İbrâhim Pâşâ
1. Hıdîvâ âsafâ Hâtem-nihâdâ serverâ sadrâ
Ki zâtın gibi âsaf bir dahı gelmez bu dünyâya
2. Mürüvvet kânısın sâhib-keremsin dâd-perversin
Kulak tut bir nefes feryâd ü efgân-ı Nedîmâya
3. Benim bir düşmenim vardır ki elbet yılda bir kerre
Gelüp eyler hezâran cevr cân-ı nâ-şekîbâya
4. Ne verdi alamaz bilmem o kâfir mâcerâ benden

Ki habs ile eder âzâr tabʿ-ı nâ-tüvânâya
5. Temâşâ-yı cemâl-i yâra mâniʿ olduğu dursun
Komaz rû-mâla ruhsat hâk-i dergâh-ı muʿallâya
6. Yine geldi bu dem kıldı efendimden beni mehcûr
Elinden çekdiğim derd ü meşakkat sığmaz imlâya
7. Karîrü'l-ayn ede dâim seni Allah sultânım
Gamından görmeye sıhhat yüzün hasm-ı fürû-mâye
8. Fütûhat ile mesrûr eyleyüp kalbin Cenâb-ı Hak
Çırâğândan hemân nakledesin seyr-i donanmaya
9. Hudâvendâ remed dedikleri zâlimdir ol düşmen
Sığındım bir dahı görmekden onu Hak teʿâlâya
10. Zamân-ı devletinde sürdüğüm zevk u safânın hep
Alır benden hesâbın bir bir ol hasm-ı sitem mâye
11. Hele el-hamdülillah kurtulup dest-i cefâsından
Kaçup geldim efendim dergeh-i adlinde şekvâya
12. Budur Hakdan ümîdim çünki sürdüm hâk-i pâye yüz
Şifâ-yı mahzdır lutfun Nedîm-i zâr ü şeydâya
13. Beni mesrûr u handân eyle bir dem iltifâtınla
Ki çok ağlatdı mihnet ey hidîv-i âsman-pâye
14. Mekârim-perverâ çünkim remed defʿ oldu aynımdan
N'ola Târîh-i Aynî ile gelsem bâb-ı vâlâya
4
[Kıtʿa]67
1. Şehenşâha sen ol sultân-ı âli- şân-ı devrânsın
Ki lâyıkdır der-i lutfunda derbân olsa hâkanlar
2. Nigâh-ı şefkatindir mülk-i İslâma veren revnak
Senin lutfunladır hep böyle zeyn olmuş gül-istânlar
3. Bütün erbâb-ı devlet abd-i hâsındır çerâğındır
Senindir cümle hep şevketlü hünkârım çırâğanlar
4. Sen ol sâhib-kıran-ı arsa-i feth ü zafersin kim
Çü mûm-ı nerm olur nîrû-yı destinden Nerîmanlar
5. Hücûm-ı satvetinden şimdi hem-çün lâlezâr etdi
Acem iklîminin hâk-i siyâhın kanlı peykanlar
6. Henüz evsâfının binde biri söylenmeden kaldı
Efendim gerçi kim medhinle leb-rîz oldu dîvânlar
67

Bu şiir, sadece T nüshasında vardır.

7. Görülmek olmamışdır böyle demler ahd-ı Husrevde
Sürülmek olmamışdır devr-i Cemde böyle devranlar
8. Ne semte azm edersen izz ü şevket hem-rikâbındır
Değildir dâ'imâ dest-i şerefden dûr dâmanlar
9. Ne gülzâra olursan nûr-bahşâ âftâb-âsâ
Olur pür lemʿa râh-ı kehkeşan-âsâ hıyâbânlar
10. Vezîr-i aʿzamın Allah kılsın mazhar-ı te'yîd
Elinden düşmen etsin dâimâ feryâd u efgânlar
11. Nice nusretler olup rû-nümâ re'y-i rezîninden
Ola zam milket-i Turanına bir nice İranlar
12. Olup mesrûr u hândan sâyesinde ser-be-ser âlem
Açılsın gülşen-i hâtır içinde verd-i hândanlar
13. Bu demde işte târîh-i meserret bezm-i âlemde
Bu kavle müttefik târîh-danlar nükte-sencânlar
14. Bu şeb tezyîn ederse kayyım-ı câmiʿ kanâdili
Ne âlemdir görülmek zîr ü bâlâda çırâğanlar
15. Hemîşe böyle bezm-i midhatinde nağme kılsınlar
Nedîmâ bendene pey-rev ola murg-ı hoş-elhanlar
5
Târih-i Hatt-ı Sultân Ahmed Hân
1. Şehenşâhâ sana bir kâbiliyyet etmiş ihsan Hak
Dilersen var Aristolarla tarh-ı müddeʿâ eyle
2. Bu istiʿdâd-ı zâtî kim senin vardır nihâdında
Okut İskenderi evvel elifden ibtidâ eyle
3. Felâtunlar gelüp bûs eylesin dâmân-ı iclâlin
Edüp arz-ı hüner her birisin bî-dest ü pâ eyle
4. Ferîdun tâc ile fahr eyler ise ger bu âlemde
Ana bir peykini gönder de sen zevk u safâ eyle
5. Kerem kıl gösterüp Dârâya bir kaç bende-i hâsın
Lisânın bi'z-zarûre vakf-ı şâbâş u senâ eyle
6. Eger tîr ü kemân bahsin açarsa Rüstem-i destân
Kemânın al ele cânını cisminden cüdâ eyle
7. Şihâb-ı âsman boy gösterirse rezmgâhında
Tüfengin mühresiyle kâmet-i ömrün dütâ eyle
8. Utârid lâf ururmuş hüsn-i hattan âsmân üzre
Kalem al deste onun nây-ı kilkin bî-sadâ eyle

9. Edüp azm-i sefer geldi murakkaʿ seyrine şimdi
Dedi çarh ona kim var nûr-ı çeşmin rû-nümâ eyle
10. O vâlâ satrlar kim bir kalemde eyledin tahrîr
Sezâdır her birin âvîze-i tâk-ı semâ eyle
11. Edüp izhâr onun bir şemse-i cild-i mutallâsın
Felekde mihr ü mâhın çeşm-i cânın rûşenâ eyle
12. Eger Şehzâde Salgur sağ olsaydı ona derdim
Bunu seyreyle de var hâmeni eşkeste-pâ eyle
13. Elifler var ki lâyık her biri serv-i sehî-âsâ
Diküp bâğ-ı behişte mâye-i hüsn ü bahâ eyle
14. Nezâket şîve istihkâm ise ancak olur hakkâ
Efendim sen bunu taʿvîz-i bâzû-yı ulâ eyle
15. Eger bir harfini taklîde kâdir var ise gelsin
Gürûh-ı ehl-i hatda cümle hünkârım salâ eyle
16. Cihânın şâhısın hattın da hatlar pâdşâhıdır
Edüp arz-ı hüner dâ'im cihânı pür sadâ eyle
17. Sehâb-ı adl ü dâdın eyleyüp âfâka feyz-efşan
Hemîşe gül-sitân-ı dehri pür neşv ü nemâ eyle
18. Bu mısraʿla Nedîmâ bendene hâtif dedi târîh
Bu nâzük hatt-ı Sultân Ahmede bak da duʿâ eyle [1136]
6
Târîh-i Sâl-ı Cedîd
1. Hakân-ı zamân Hazret-i Hân Ahmed-i devrân
Oldu şeh-i şâhân-ı cihân şimdi bilâ-şek
2. Sultân-ı felek-pâye ki ger bulsa ederdi
İskender onun nakşını tâc-ı ser ü târek
3. Gül bister-i iclâli içün micmer olurdu
Sîmîn küre-i mâh eger olsa müşebbek
4. Ser-levha-i âfaka emin lafzını yazdı
Âşûb u fiten nâmını şemşîri edüp hak
5. Bâtıl görünür ehl-i basîret nazarında
Bed-hâhının endîşesi çün mezheb-i Mazdek
6. Tebrîkine Saʿdî nice manzûme yapardı
Derbânlığını bulsa Ebû-bekr-i Atabek
7. Ahbâr nakil etse idi râya berehmen
Bahşeyler idi müjdesine bir nice bin lek
8. Dergâhına Dârâ olamaz çâker-i kemter

Pîşinde Ferîdun olamaz bende-i kûçek
9. Hak üzre yürür tabʿ-ı hümâyûnu hemîşe
Te'yîd-i Hudâdır işi ne hîle vü ne dek
10. Fart-ı azametle görüp ikbâl ü celâlin
Pür-zahm-ı haseddir ten-i şâhândaki her rek
11. Etvârı pesendîde vü erkânı güzîde
Hem kâmil ü ferzâne vü hem âkil ü zîrek
12. Bünyâd edicek dest-i kader devlet-i kasrın
İkbâl ile iclâlden etmiş gil ü âhek
13. Menşûr-ı celâlin yazıcak kilk-i utârid
Bircîse sunup dedi ki tuğrâsını sen çek
14. Taht üzre cülûs eyleyeli fikrini bir dem
Tanzîm-i umûr eylemeden etmedi münfek
15. Bir dahı Acem tahtına etmezdi tenezzül
Cârûb-keş olsaydı eger bâbına Bâbek
16. Behrâmı biçer dest-i celâlindeki şemşîr
Sîmurgı kapar dest-i celâlindeki nâvek
17. Bir bendesin ıtbâʿ edemez hâsıl-ı Keşmîr
Bir cündüne tîmâr olamaz milket-i Özbek
18. İsterse eder âlemi tedbîr ile teshîr
Bî-tîğ-i giran-satvet ü bî-tîr-i belâ-rek
19. Ol şâh-ı cihânın eser-i fazl u kemâli
Bu nüktenin îrâdı ile zâhir olur pek
20. Kim oldu hezâr u sad u çil sâl-i cihân çün
Şâʿirler ararken ona târîh yek-â-yek
21. Buldu o şehin hâmesi bir beyt-i hümâyûn
Bir dürre müşâbih ki sadef içre ola tek
22. Bir gevher-i şeffâf ki âlemde nazîrin
Görmüş var ise dahı katı nâdir ü seyrek
23. Hakkâ ki zihî beyt-i giran-kadr-i cihân-gîr
Bin beyt ile mümkin olamaz vasfını etmek
24. Evsâfını dil her ne kadar eylese şâyân
Medhinde kalem her ne kadar söylese gerçek
25. Bir pâdişehin hâmesine olmadı meskûk
Vâdî-i sühanda bu bihin menhec ü meslek
26. Şâyeste ki âvîze ola târem-i çarha
İclâl ile ol beyt-i şerîf-i müteberrek

27. Teng olmağ ile kâfiyesi semt-i duʿâyâ
Nâ-çâr kalem atf-ı inân eyledi tîzcek
28. Ömrün o şehin ede o târîhe muvâfık
İclâl ile Allahu teʿâlâ ve Tebârek
29. Gerdûn ki ona rehn kodı izz ü celâli
Ol rehne dem-i haşre degin olmaya fek
30. İşte budur ol beyt ki âvâz-ı bülendin
Ey gurre sipihr üzre işit sen de kulak çek
31. Târîhi çıkup Ahmed-i Sâlis kaleminden
Hân Ahmede bu sâl-ı cedîd oldu mübârek [1143-3:1140]
7
Kıtʿa Berâ-yı Kâim-makâm-şoden-i İbrâhîm Pâşâ
1. Bi-hamdillah yine bir gerdişinden sâki-i dehrin
Hilâl-i câm-ı âmâl-ı cihân bedr-i tamâm oldu
2. Bi-hamdillah yine bir cünbişinden kilk-i takdîrin
Dehân-ı dâl-ı devlet gonca-veş pür-ibtisâm oldu
3. Neşât u şâdmânîden cihânın kâse-i nûnu
Misâl-ı câm-ı mey leb-ber-leb-i sahbâ-yı kâm oldu
4. Dil-i sengîni çarh-ı keç-nihâd ü kîne-muʿtâdın
Bu dem seng-i fesân-ı hançer-i mîm-i nizâm oldu
5. Olup âmâde-i ıslah kâr-ı derhem-i âlem
Umûr-ı dîn ü devlet müstaʿidd-i intizâm oldu
6. N 'ola şimdi salâh ümmîdin etsem kâr-ı âlemden
Ki bir dergâh-ı âlî-şan melâz-ı hâs u âm oldu
7. N 'ola âsan desem azm eylemek ser-menzil-i kâma
Ki bir zât-ı kerîme eblâk-ı ecrâm râm oldu
8. Cihân-sadr-ı muʿallâ-kadr İbrâhîm Pâşâ kim
Süreyyâ edhem-i ikbâline zerrin sinâm oldu
9. Vezîr-i muhteşem kim enderûn-ı hâsına hurşîd
Müzerkeş câmeli altun külehli bir gulâm oldu
10. Tırâz-ı sadr-ı haşmet zîver-i dîvân-ı devlet kim
Leb-i ikbâl dergâhında vakf-ı iltisâm oldu
11. Hidîv-i âsman-mesned cihânbân-ı mü'eyyed kim
Rikâbı âftâb-ı burc-ı izz ü ihtişâm oldu
12. Şehenşâh-ı cihânın mîr iken ıstabl-ı hâsında
Rikâbından çıkup üç tûğ ile kâ’im-makâm oldu

13. Zihî ikbâl-i şâhî iltifât-ı pâdişâhî kim
Zuhurundan ser-â-ser halk-ı âlem şâd-kâm oldu
14. Nice şâd olmasınlar kim bu ikbâl-i dil-ârânın
Misâl-i ebr-i nisan lutfu şâmil feyzi âm oldu
15. Ki böyle bir tabîb-i hâzıkın te'sîr-i tedbîri
Nice zahm-ı derûna kâr-sâz-ı iltiyâm oldu
16. Cihânda böyle bir ıyd olmadı çok sâl ü meh geçdi
Felekde böyle bir gün doğmadı çok subh u şâm oldu
17. Budur ümmîdimiz kim düşmenin bünyâd-ı sâmânı
Bu günden sonra bî-şek rahne-yâb-ı inhizâm oldu
18. Budur me'mûlümüz kim baʿd-ezin mahtûbe-i nusret
Edüp te'hîri terk âmâde-i keşf-i lisâm oldu
19. Refîk etsin Hudâ tevfîkini hem-vâre hakkâ kim
Duʿâ-yı devleti farz-ı berâyâ-yı enâm oldu
20. Şeh-i âlem-penâhın da ola ikbâli rûz-efzun
Ki ol sadr-ı güzîne mâye-bahş-ı ihtirâm oldu
21. Bu beyti gûş kıldım bir kemîne çâkerinden kim
Bu nasb-ı dil-keşe her mısraʿı târîh-i tâm oldu
22. Verüp meydânın İbrâhîm Pâşâ edhem-i azmin
Rikâba yümn ü câh u şân ile kâ’im-makâm oldu [1128 ]
8
Târîh Der-Sitâyiş-i Pâdişâh-ı Cihân Sultân Ahmed Hân ve Vasf-ı Sadr-ı aʿzam İbrâhîm Pâşâ
vü Âsaf-ı Kapûdân Mustafâ Pâşâ Bağçe-i Fenâr-ı Üsküdâr
1. Şehenşâh-ı muʿallâ-pâye Sultân Ahmed-i Gâzî
Ki oldu sâye-i adlinde âbâdan bütün dünyâ
2. Leb-â-lebdir cihân ahdinde envâʿ-yı meserretle
Hemân her bir günü bir ıyd-ı nevdir âlemin gûyâ
3. Şeh-i aʿzam veliyyü'n-niʿmet-i âlem ki olmuşdur
Sımât-ı cûdu âfâka keşîde kehkeşân-âsâ
4. Hulûs-ı kalb ile Hakka tazarruʿdur işi dâ'im
Fütûhat ile onunçün onu te'yîd eder Mevlâ
5. O sultân-ı cihânbândır ki İbrâhîm Pâşâyı
Vezîr-i aʿzam edüp verdi revnak dehre ser-tâ-pâ
6. Cihân-ı köhneyi lutf u keremle eyledi taʿmîr
Sipihri kıldı saʿy ü ihtimâmı pîr iken bernâ
7. Sıtanbulun hele her cânibin reşk-i behişt etdi
Bu daʿvâya delîl olur mu Saʿd-âbâddan aʿlâ

8. Çubuklu Göksu sâir gûşe gûşe müntezihler hep
Zamân-ı devletinde oldu her biri cihân-pîrâ
9. Eger seyr etmedinse her birinin tarh-ı dil-cûsun
Bu cây-ı dil-güşâyı gör de anla onları nevʿâ
10. Ki evvel olmuş idi hüsn ü ân u işvesi mestûr
Kabâ-yı köhnede bir dil-rübâ-yı mâh-rû âsâ
11. Pes ol düstûr-ı zî-şan nâib-i hoş-tabʿ-ı dânâya
Buyurdu tâ ki tarh-ı dil-firîbin ede müstesnâ
12. O miʿmâr-ı hüner de eyleyüp sad şevk ile hidmet
Güzel pâkize maʿnâ ihtirâʿ etdi hele hakkâ
13. Zihî pâkize nüzhetgâh kim şâh-ı nihâlinde
Konup murg-ı çemen erbâb-ı tabʿa böyle der gûyâ
14. Şu havz-ı pâke bak da sîne-i yârı getir yâda
Şu nahli gör de bârî n'iydügün bil kâmet-i bâlâ
15. Bunu seyr etmeden gitdi cihândan neyleyim Örfî
Ki Keşmîriyyesin bâri edeydi âteşe ilkâ
16. Dirîğâ Hâfız-ı Şirâzî dahı kılmadan gitdi
Musallâ nâmını yâd etmege tövbeyle istiʿfâ
17. Ya Sâ'ib görmüş olsa Çâr-bâğ-ı Isfahân faslın
Ne gûne rahne-i dîvâra eylerdi nihân âyâ
18. Hele Hak dâ'im etsin Hazret-i sadr-ı cihândârı
Mü'eyyed eylesin ikbâl ü câhın Hâlık-ı yektâ
19. Muvaffakdır her işde Hak budur kim re'y ü tedbîri
Görür her müşkili bir gûne külfet çekmeden aslâ
20. Bu rütbe akl u rüşde mâlik olmak nice mümkindir
Bir âdem Bû Alî yâhud Aristo olsa da farzâ
21. Bu âb-ı dil-güşâ oldukça cârî havz-ı dil-cûya
Cihân içinde kılsın emrini fermânını icrâ
22. Bu mısraʿla Nedîmâ dedi tahsin birle târîhin
Bu nüzhetgâhı İbrâhîm Pâşâ eyledi ihyâ [1140]
9
Târîh-i Velâdet-i Şehzâde Abdü'l-hamîd Hân
1. Şehenşâh-ı mülk-i Arab hakân-ı iklîm-i Acem
Kim bende-i dergâhıdır Kisrî vü Hârûn-ı Reşîd
2. Her semte kim azm eyleye âlem meserretle dolar
Bir gurre olmuş rahşının alnında gûyâ subh-ı ıyd
3. Sultân Ahmed Han kim dâ'im rikâbında yürür

Bir yana ferr-i saltanat bir yana da baht-ı saʿîd
4. Bu sâl-ı ferruh-fâlde hurşîd-i zîbâ-peykerin
Burc-ı hamelde yümn ile ruhsârı oldukda bedîd
5. Sülbünden ol şâhenşehin izz ü celâl ü mecd ile
Geldi cihâna nâgehan bir âftâb-ı nev-resîd
6. Fasl-ı bahâr-âsâ gelüp nâgeh meşâm-ı âlemi
Kıldı muʿattar ser-be-ser ol gonca-i bâğ-ı ümîd
7. Nevrûz nevrûz olalı böyle saʿâdet görmedi
Onunla hiç şimden girü bahsedemez eyyâm-ı ıyd
8. Şehzâdeden evvel meger kılmış te'eddüb gelmege
Bu sâl oldu lâlenin te'hîrinin sırrı bedîd
9. Ammâ ki şimden sonra hep feyz u neşât u şevk ile
Tebrîk içün gelmekdedir hilʿat giyüp surh u sefîd
10. Hiç bakmadan takvîme ben hükm eyledim ki bu sene
Olur saʿâdet nev-be-nev şâdî cedîd-ender-cedîd
11. Avn-i Cenâb-ı Hak ile düşmen olur hâr u zelîl
Feth ile şehenşâhımız mesrûr ede Rabb-i mecîd
12. Bu mısraʿa târîhini derc eyleyüp dedi Nedîm
Dünyâyı pür-nûr eyledi şehzâde-i Abdü'l-hamîd [1137]
10
Târîh-i Berâ-yı Sâl-i Cedîd
1. Hudâvend-i cihân şevketlü Sultân Ahmed-i Gâzî
Ki gâlibdir Ferîdûna sunûf-ı izz ü haşmetle
2. Muʿallâ-menzilet Behrâm-savlet Kahramân-heybet
Ki şehler fahr eder dergâh-ı âlîsinde hidmetle
3. Tutup âfâkı ser-tâ-ser fürûğu âftâb-âsâ
Cihânı kıldı pür sıyt u sadâ-yı kûs-ı şevketle
4. Şehenşâh-ı cihân hakân-ı devran fâtih-i İrân
Eder medhûş u hayran Rüstemi fart-ı mehâbetle
5. O hakân-ı güzînin gûş edenler nazm-ı dil-cûsun
Sanır kim Şeh Selîm eşʿârıdır tarz-ı belâğatle
6. Husûsâ tabʿ-ı pâki mısraʿ-ı târîh bulmakda
Eder dem-beste şâʿir kulların şerm ü hacâletle
7. Müzehheb levhada nazm-ı hümâyûn-ı dil-ârâsı
Müzerkeş câmeli mahbûba benzer hüsn ü behcetle
8. N'ola altun ile yazılsa nazmı sikke-i zer-veş
Ki şiʿr iklîminin de şehriyârıdır fesâhatle

9. Hele şevketlü hünkârım bu sözde hiç riyâ yokdur
Ki zâtın şehlerin mümtâzıdır her gûne hâletle
10. Hüner sende mekrârim sende lutf u merhamet sende
Müzeyyen bâğ-ı câh u haşmetin sad zîb ü ziynetle
11. Efendiler o bâğa her biri bir gonca-i zîbâ
Vezîrin servidir onun kemâl-i istikâmetle
12. Cenâb-ı Hak bu zîb ü ziyneti her dem kılup efzûn
Ede ikbâlini dâ'im mü'eyyed feth ü nusretle
13. Yeni sâli edüp mesʿûd sana Hazret-i Feyyâz
Dahı sad sâle de erişdire zevk u meserretle
14. Cedîd oldukda iclâl u şerefle sâl-i hurrem-fâl
Ana şâyeste bir târîh ararken hâme dikkatle
15. Nedîmâ bende tebrîk eyleyüp onu dedi târîh
Mübârek ola Sultân Ahmede bu yıl saʿâdetle [1141]
11
Târîh-i Velâdet-i Şehzâde Sultân Nuʿmân
1. Âlemin pâdişehi bahr u berin sultânı
Yaʿni Hân Ahmed-i zî-şân-ı Sikender-unvân
2. Şehriyâr-ı azamet-güster ü âlî-şan kim
Olamaz dergeh-i ikbâline Dârâ derbân
3. Emr ü fermân-ı şerîfine felekler münkâd
Re'y-i pâkine feleklerde melekler hayrân
4. Bağının bir gül-i neşküftesi gülzâr-ı behişt
Lutfunun bir şekerin handesi âb-ı hayvân
5. Gelmedi âleme hiç zât-ı hümâyûnu gibi
Maʿrifet kadri bilir pâdişeh-i nâdiredân
6. Gülşen-i devletinin bağçe-i haşmetinin
Tâze bir lâle-i nâzendesi Sultân Nuʿmân
7. Yaʿni Şehzâde-i zî-şân-ı hümâyun-peyker
Ki doğup kıldı güneş gibi cihânı tâbân
8. Gûş edüp müjde-i teşrîfini taʿzîmen leh
Çarh-ı gerdûn hamel ü cedyini kıldı kurbân
9. Âleme velvele saldı yine kûs-ı şâdî
Yine âvâze-i ikbâl ile pür oldu cihân
10. Doldu nağmeyle felek kâse-i tanbûr gibi
Oldu her gûşe yine şevk ile nâhid-sitân

11. Zevk u şâdî satılır şimdi bedestânlarda
Şimdi hep şevk metâʿıdır olan zîb-i dükân
12. Donanup tâze arûsan gibi şehr ü bâzâr
Oldu âlem yine pür zîb çü rûy-ı hubân
13. Hak teʿâlâ edüp ikbâlini efzûn olsun
Böylece sûr-ı hıtânında da âlem şâdân
14. Devleti dâ'im ola pâdişeh-i devrânın
Devletinde ola hem-vâre gönüller handân
15. Dedi şevk ile Nedîmâ kulu târîhin onun
Geldi izzetle bu dem âleme Sultân Nuʿmân [1135]
12
Târîh-i Çeşme-i Sultân Ahmed Der-Üsküdâr
1. Semiyy-i fahr-i mevcûdât Sultân Ahmed-i Gâzî
Şeh-i sâhib-me'âsir zıll-ı pâk-i Hazret-i Vehhâb
2. Emîn-i Yesrîb ü Bathâ muʿîn-i millet-i beyzâ
Ebâ-an-ced şeh-i dânâ hidîv-i tâhirü'l-ensâb
3. O hâkân-ı keremkârın bu arz-ı cennet-âsâda
Olup gufrân ile ümm-i safiyye-hasleti der-hâb
4. Onun rûh-ı şerîfin hayr ile yâd eylemek kasdın
Derûn-ı pâkine ilhâm edince hâliku'l-esbâb
5. Vezîr-i aʿzamı Dâmâd İbrâhîm Pâşânın
Gül-i kâmın hıtâb-ı müstetâbıyla edüp şâdâb
6. Şeref-âbâdı bünyâd eyledikden sonra emriyle
Bu ayn-ı zemzemin çün kıldı icrâsın ona işrâb
7. Türâb-ı kabrine merhûmenin ikrâm içün yapdı
Reh-i Hakda diyâr-ı Üsküdâra çeşme-i pür-âb
8. O hâkân-ı cihânı dâ'imâ Hak eyleyüp te'yîd
Ne kâra azm ederse hükm-i takdîr etsin istisvâb
9. Bu mısraʿla Nedîmâ söyledi târîh-i itmâmın
Bu şehri mâ ile Sultân Ahmed eyledi sîr-âb [1141]
13
Târîh-i Çeşme-i Şehzâde Sultân Bâyezîd Der-Üsküdâr
1. Şehriyâr-ı yem-himem Sultân Ahmed kim onun
Hidmet-i dergâhına şâyeste Hârûnü'r-Reşîd
2. Üsküdârı eyledi iğnâ sehâb-ı re'feti
Eyleyüp icrâ onun her sûyuna cûy-ı cedîd
3. Hak teʿâlâ cümle evlâdiyle ol şâhenşehin

Eyleye günden güne ikbâl ü iclâlin mezîd
4. Böyle tahrîr eyledi târîhini onun Nedîm
Pâk rûşen çeşme-i zîbâ-yı Sultân Bâyezîd [1141]
14
Târîh Berâ-yı Tevsîʿ-i Mahfel-i Şâhî Der-Ayasofiyye-i Kebîr
1. Mutîʿ-i emr-i Hak Sultân Ahmed Hân Gâzî kim
İmâm-ı mülk ü millet muktedâ-yı halk-ı dünyâdır
2. Hatîb-i minber-i feth u zafer kim tîğının şimdi
Niyâmı cism-i hasm-âvîze gâhî arş-ı aʿlâdır
3. Salâdır söylesin varsa nazîrin gördügi âfak
Ki hem zıll-ı Hudâ hem tâbiʿ-i fermân-ı Mevlâdır
4. Edelden ol imâmü'l-müslimîne iktidâ âlem
Nizâm-ı dîn ü erkân-ı saʿâdet pây-ber-câdır
5. Bu mahfil maʿbed-i pür-nûr-ı hâs-el-hâsı olmağla
Murâd etdi binâsın hak bu kim şâyân-ı ihyâdır
6. Biraz teng idi evvel şimdi tevsîʿin edüp fermân
Müvekkil kıldı düstûrun ki sadr-ı kâr-fermâdır
7. O gûne verdi ziynet buldu tarh-ı pâki behcet kim
Ziyâret eden ashâb-ı ukûle hayret-efzâdır
8. Bu mahfil câmiʿ-i pâk-i Ayasofiyyede gûyâ
Harîm-i ravza-ı cennetde bir kasr-ı muʿallâdır
9. Zer-ender-zer ya bir ser-levha-i dîvân-ı şevketdir
Yahud kudretle menşûr-ı saʿâdet üzre tuğrâdır
10. N'ola mihr ü kamer şemʿ olsa tâk-ı pür-safâsında
Ki rûz u şeb matâf-ı sâkinân-ı arş-ı aʿlâdır
11. Gören şâhâne tarh u tarz-ı resm-i cennet-âsâsın
Duʿâ-yı ömr-i hâkân-ı cihânbân ile gûyâdır
12. Hudâ tâ haşre dek cârî kıla emr-i hümâyûnun
Çü dâ'im kasdı şerʿ-i Ahmed-i Muhtârı icrâdır
13. Edüp arz-ı ubudiyyet Nedîmâ dedi târîhin
Kılan bu mahfili âbâd İbrâhîm Pâşâdır [1141]
15
Târîh-i Nüzûl-ı Kalyon-ı Üç Anbarlı
1. Bahr u ber hâkânı Sultân Ahmed-i gerdûn-haşem
Yokdur ednâ bendesinin şevketi Behrâmda
2. Bir solağında olan haşmet sözün sağı budur
Olmamışdır rû-nümâ ne Zâlda ne Sâmda

3. Saltanat tahtın dahı zeyn etmedi bir şehriyâr
Bu celâletde bu şevketde bu nâm u kâmda
4. Şemʿ-i ikbâline fânûs olmadan gayri meger
Var mıdır bir maslahat çarh-ı bilûrin-fâmda
5. Emr ü fermâniyle yapıldı bu üç anbarlı kim
Yokdur onun misli zîr-i çarh-ı nüh-ecrâmda
6. Pîl-ten gûş eyleseydi ger sadâ-yı topunu
Haşre dek kalırdı başı illet-i sersâmda
7. Hamdül'illah kim edüp saʿy-ı belîğ oldu tamâm
Dîv-destân-ı binâ her kârını itmâmda
8. Sonra fenn-i cerr-i eskâli bilen üstâdlar
Koydular ol kûhu deryâ üstüne bayrâmda
9. Himmetiyle ol şehenşâh-ı hümâyun-pâyenin
Dâ'imâ mansûr olsun düşmene ikdâmda
10. Alıcak kilkin Nedîmâ bende şevk ile ele
Oldu târîh ona her mısraʿ bu beyt-i tâmda
11. Âba üç anbarlı kıldı meymenet ile nüzûl [1134]
Şükr İlaha indi üç anbarlı saʿd eyyâmda [1134]
16
Târîh-i Nüzûl-ı Kalyon-ı Hümâyûn
1. Şehenşâh-ı cihân yaʿni ki Sultân Ahmed-i Sâlis
Ki salmışdır cihâna nâm u şân ikbâl ü şevketle
2. Ferîdunlar rikâbın bûs eder bindikçe rahş üzre
Şerefle haşmet ü dârât ile izz ü saʿâdetle
3. Zamân-ı devletinde çün tamâm oldu üç anbarlı
Temâşâsına teşrîf eyledi iclâl u haşmetle
4. Hemân ol demde ol kûh-ı girân-ı âlem-i heycâ
Revân oldu misâl-i âb deryâya salâbetle
5. Giderken gördü kim bir başka kalyonun ferâzında
Oturmuş ol şehenşâh-ı cihân şîrâne heybetle
6. Kemâl-i heybetinden ol hizebr-i kûh-ı temkînin
Yol üzre irkilüp kaldı hezâran bîm ü dehşetle
7. Önünden geçmeğe gûyâ te'eddüb eyledi durdu
Görüp ol şevket ü dârâtı bakdı kaldı hayretle
8. Hele sonra duʿâsiyle şehenşâh-ı cihânbânın
Yürütdüler o kûh-ı Kâfı zûr u sıdk-ı himmetle

9. Nedîmâ bendesi dedi ona bir bî-bedel târîh
Bi-hamdillah kim indi üç anbarlı selâmetle [1134]
17
Târîh-i Çârsû-yı İbrâhîm Pâşâ Der-Nezd-i Câmiʿ-i Şehzâde
1. Şerîʿat sâliki Sultân Ahmed Hân Gâzî kim
Hemîşe kârı te'yîd-i esâs-ı şerʿ-i garrâdır
2. Cihânın mâliki hâkân-ı emced kim hemân gûyâ
Vücûd-ı pâki menşûr-ı hilâfet üzre tuğrâdır
3. Vezîr-i aʿzam u dâmâdı ol hâkân-ı zî-şânın
Ki fenn-i himmet ü cûd u sehâda hayret-efzâdır
4. Veliyyü'n-niʿmetine sıdk ile ihlâsdır kârı
Onunçün yâveri onun hemîşe lutf-ı Mevlâdır
5. Gelelden devlet ü iclâl ile ol sadr-ı vâlâya
Şeb u rûz ihtimâmı nazm-ı ahvâl-i berâyâdır
6. Cihânda arzûsu dil-harâb olmuşları taʿmîr
Hemîşe pîşesi hayrât ile dünyâyı ihyâdır
7. Sitanbul içre vü etrâfda âsârı pek çokdur
Birisi dahı işte bu müzeyyen sûk-ı vâlâdır
8. Kemâl-i ziynet ile oldu gûyâ bir sarây-ı pâk
Ki her dükkânı bir maksûre-i dil-cûy-ı raʿnâdır
9. Zihî nev-çârsû-yı pâk-i İbrâhîm Pâşâ kim
Kemâl-i sûd ile hân-ı Halîle gıbta-fermâdır
10. Bu sûk-ı bî-bedel durdukça dâ'im ola bânisi
Ki onunla nızâm-ı dîn ü devlet pây-ber-câdır
11. Nedîmâ böyle tahrîr eyledi târîh-i itmâmın
Yapan bu çârsûyı cûd-ı İbrâhîm Pâşâdır [ 1141]
18
Târîh-i Çeşme-i Çâr-Erkân Der-Pîşgâh-ı Bâb-ı Hümâyûn
1. Âlemin hâkânı Sultân Ahmed-i âlî-himem
Kim sadâ-yı şevket ü şâniyle pürdür şeş cihât
2. Görmemişdir dîde-i tâc u serîr-i saltanat
Böyle sultân-ı melek-hû husrev-i kudsî-sıfat
3. Hakka hamd olsun ki hep âsâyiş ü râhatdadır
Sâye-i insâf u adl ü re'fetinle kâinât
4. Rûh ol hâkân-ı kâmildir cihân mânende-i ten
Hâfızı ol şâh-i âdildir raʿiyyet hem-çü şât
5. Eyledi İrânı pâk irfâzdan şimdi bütün

Kılınır câmiʿleri içre cemâʿatla salât
6. Ol hizebr-i nâmver kim savlet-i şîrânesi
Eylemişdir zümre-i Aʿcâmı darben fîl-i mât
7. Ol şeh-i âlem binâ kıldı bu âlî çeşmeyi
Kim zülâl-ı sâfının evsâfıdır azb-i Fırât
8. Habbezâ ser-çeşme-i dil-cû ki bahş etmekdedir
Lûlesi leb-teşnegâna şerbet-i kand-i nebât
9. Habbezâ ayn-ı hayât-ı pâk kim şâyestedir
Kılsalar İskenderi su yolcu ona bâ-berât
10. Kefçesi mânende-i dest-i kerîman pür-atâ
Lûlesi hem-çün zebân-ı ehl-i dil şîrin-nikât
11. Medhini takrîre âciz miknet-i nutk u zebân
Vasfını tahrîre kâsır kudret-i kilk ü devât
12. Hıfz edüp dâ'im o şehenşâhı hayy-i lâ-yezâl
Devlet ü ikbâli rûz-ı haşre dek bulsun sebât
13. Söyledi târîh-i itmâmın bu mısraʿla Nedîm
Çeşme-i vâlâsı Sultân Ahmedin mâ-i hayât [1141]
19
Evsâf-ı Pâdişâh-ı Cem-câh u Saʿâdet-refîk ve Târîh-i Kasr-ı
Hümâyûn u Mekân-ı Teberdârân-ı Sarây-ı Atîk
1. Mekârîm-pîşe adl-endîşe Sultân Ahmed-i Gâzî
Ki şehenşâh taʿbîrinden ancak zâtıdır maksûd
2. Ferîdûn u Sikender fahr ederlerdi cihân içre
Eger kim olsalardı bendegânından onun maʿdûd
3. Zamân-ı devleti ıyd-ı neşât u şâdmânîdir
Meserretdir nümâyan her tarafdan rûy-ı gam nâ-bûd
4. Hilâfet burcunun hurşîdidir zât-ı hümâyûnu
Ki şark u garba feyz-i pertevi olmakdadır memdûd
5. Vezîr-i aʿzam u dâmâdı ol hâkân-ı zî-şânın
Ki kemter çâker-i dergâhıdır ihsân u lutf u cûd
6. Cihân-sadr-ı muʿallâ-pâye İbrâhîm Pâşâ kim
Kemâl-i re'fetinden olmada bây u gedâ hoşnûd
7. Semâhatda keremde hilmde cûd u mürüvvetde
Nazîr-i zât-ı âlî-şânı el-hak dehrde mefkûd
8. Zamânında teberdâran yeri sûzân olup oldu
Bu hâlet sûretâ ona ziyan maʿnâda ammâ sûd
9. Ki zîrâ emredüp ol sadr-ı ekrem kendü mâlından

Yapıldı şöyle kim ziynetle oldu gülşene mahsûd
10. Bu mevkîʿde bu kasrı dahı bünyâd etdi kim gâhî
Ede teşrîf-i hâkân ile kesb-i izz-i nâ-mahdûd
11. Zihî kasr-ı muʿallâ habbezâ nev-mesned-i vâlâ
Zihî matbûʿ u nâzük resm-i dil-cû tarh-ı hüsn-âlûd
12. Gezilse sâhasında her taraf rûy-ı safâ zâhir
Nigâh olunsa her bir gûşesinde bin ferah mevcûd
13. Saʿâdetle şerefle yümn ile maʿmûr olup dâ'im
Der-i vâlâsını hak kılmaya tâ haşre dek mesdûd
14. O şehenşâh-ı zî-şân ile düstûr-ı cihânbânı
Hemîşe kıla makrûn-ı saʿâdet hazret-i maʿbûd
15. Bu mısraʿla Nedîmâ eyledi tahrîr târîhin
Bu vâlâ kasr-ı nev-tarh ola Sultân Ahmede mesʿûd [1139]
20
Medh-i Pâdişâh-ı Şefîk ve Târîh-i Kasr-ı Şahîk ü Mekân-ı
Teberdârân-ı Sarây-ı Atîk
1. Şehenşâh-ı cihân şevketlü Sultân Ahmed-i Gâzî
Hemîşe taht-ı âlî üzre iclâli mezîd olsun
2. Cenâb-ı fâtih-i İran ki dâ'im reh-güzârında
Beşâret peyk-i pûyan müjde-i nusret nüvîd olsun
3. Cihânın mâliki hâkân-ı âlî-şan ki lâyıkdır
Ferîdûn u Sikender bâb-ı lutfunda abîd olsun
4. Salup pertev rikâbı âleme dâ'im hilâl-âsâ
Zamânında cihânın her günü bir rûz-ı ıyd olsun
5. Dolup şevk u tarabla ser-be-ser dünyâ gam u endûh
Adem-âbâd mülkünden de sad menzil baʿîd olsun
6. Edüp sîr-i niʿam halkı sımât-ı lutf u ihsânı
Misâl-i kehkeşân âfaka hem-vâre medîd olsun
7. Olup hurşîd menşûr-i celâl u câhına tuğrâ
Verâsında hilâl-i âsmân nakş-ı resîd olsun
8. Hidîv-i mülk-perver kim sezâdır andan İskender
Nizâm-ı saltanat taʿlîmin alsın müstefîd olsun
9. Ne mümkindir edâ-yı vasf-ı pâkin eylemek tekmîl
Gerekse şâʿirin her beyti bir beytü'l-kasîd olsun
10. Ne kâbil vasfına şâyeste maʿnî bulmak isterse
Sühan-sencân-ı asrın her biri reşk-i Lebîd olsun
11. Şehenşâh-ı cihânın vasfı dursun hâme kâildir

Medih-i sadr-ı âlî-şânına lâyık neşîd olsun
12. O sadr-ı merümet-güster ki evsâfında âcizdir
Gerekse İbn-i Abbâd u gerek İbnü'l-Amîd olsun
13. Vezîr-i aʿzam İbrâhîm Pâşâ-yı cihân-ârâ
Her işde re'y-i pâki reşk-i Hârûnü'r-Reşîd olsun
14. Benân-ı hâme-i müşkil-güşâsından olur meftûh
Gerekse devletin her müşkili kufl-ı hadîd olsun
15. Zamânında teberdâran mekânı yanup emr etdi
Ki istihkâm ile bünyâd olup sedd-i sedîd olsun
16. O esnâda buyurdu tâ ki şehenşâh içün dahı
Bu zîbâ mevkıʿ-i dil-cûda bir kasr-ı cedîd olsun
17. Yapılsın şöyle kim feyz-i safâda dil-güşâlıkda
Meserretde ferahda rûy-ı âlemde vahîd olsun
18. Onun dîvârı üzre nakş olan nâzük nihâlânın
Bahârı reng-i şâdî mîvesi sîb-i ümîd olsun
19. Olup şâyeste-i şân-ı hilâfet tarh-ı vâlâsı
Onun her revzeninden haşmet ü şevket bedîd olsun
20. Sezâ gül-gonca-i şâdî ile bâd-ı sabâ-yı feyz
Birisi dergehinde kufl u birisi kilîd olsun
21. Tamâm oldukda dedi seyr edenler tarh-ı dil-cûsun
Hudâyâ devlet-i bânisi dâ'im ber-mezîd olsun
22. Şehenşâh-ı cihânın feyz-i mihr-i iltifâtından
Cebîn-i necm-i bahtı subh-ı ıyd-âsâ sefîd olsun
23. Duʿâ edüp Nedîmâ söyledi bu mısraʿı ol dem
Bu kasr-ı pâk Sultân Ahmede yâ Rab saʿîd olsun [1139]
21
Târîh Berâ-yı Câmîʿ-i Fâtıma Sultân Der-Nezd-i Pâşâ Kapusı
1. Şehenşâh-ı hümâyun-pâye Sultân Ahmed-i Gâzî
Fürûğ-ı şemʿ-i mihrâb-ı hilâfet sâye-i yezdân
2. İmâm-ı milket ü millet hatîb-i minber-i şevket
Muʿîn-i dîn ü devlet muktedâ-yı cümle-i şâhân
3. Aceb mi mültecâ-yı pâdişâhân-ı cihân olsa
Nigehdârende-i beyt-i Hudâdır himmeti her ân
4. Duâ-yı hayrı halka beş vakitde farz-ı zimmetdir
Ki oldu devletinde şeş cihet maʿmûr u âbâdân
5. O hâkân-ı kerîmin duhter-i pâkîze-ahlâkı
Semiyy-i Hazret-i Zehrâ cenâb-ı Fâtıma Sultân

6. O sultân-ı muʿallâ-şan ki olmuşdur onun zâtı
Gül-i evvel-zuhûr-ı bâğ-ı sulb-i husrev-i devrân
7. Nezâhat sâha-i ismet-sarây-ı hâsına cârûb
Saʿâdet haclegâh-ı devlet ü iclâline derbân
8. Geçerken devlet ü izzetle bir gün gördü kim olmuş
Sarâya muttasıl mescid mürûr-ı dehr ile vîrân
9. Karîn-i izdivâcı âsaf İbrâhîm Pâşâya
Buyurdu kasdım etmekdir bunu bir câmiʿ-i zî-şân
10. Bu sıdk-ı niyyetinden sadr-ı âlî-şân olup memnûn
Edüp tergîb u teşvîk eyledi gâyetle istihsân
11. O sâʿat emr edüp bu maʿbed-i zî-şânı yaptırdı
Ki olur tarh-ı matbûʿun temâşâ eyleyen hayrân
12. Teʿâlallah zihî vâlâ ibâdetgâh-ı rûşen kim
İçinde berk urur envâr-ı rahmet pertev-i îmân
13. İlâhî olalar iclâl ü izz ü câh ile dâ'im
Şehenşâh-ı cihân sultân-ı zî-şân âsaf-ı devrân
14. Bu mısraʿla Nedîmâ söyledi târîh-i itmâmın
Ne aʿlâ câmiʿ ihyâ etdi el-hak Fâtıma Sultân [1140]
22
Târîh-i Çeşme-i Başkadın Der-Üsküdâr
1. Hazret-i Sultân Ahmed Hân-ı gerdûn-pâye kim
Âlemi eltâf u ihsâniyle ihyâ eyledi
2. Fâtih-i İran şeh-i devran ki cûd u re'feti
Üsküdârı âb-ı şîrîn ile iğnâ eyledi
3. Suyu başından edüp icrâ o hâkân-ı kerîm
Ehl-i devlet ol sudan çok çeşme peydâ eyledi
4. Başkadın hazretleri dahı bu zîbâ çeşmeyi
Kendü mâlıyla yapup bir hayr-ı vâlâ eyledi
5. Bu mahalle âb-ı sâfîye katı muhtâc idi
Hakka şükr olsun bu mâ atşânı irvâ eyledi
5. Nûr-veş cârî olup bu âb-ı sâf u dil-pezîr
Teşnegânın dillerin eşvâka me'vâ eyledi
6. Pek muʿallâ çeşme-sâr-ı bî-âdil oldu hele
Tarhını üstâd hakkâ kim dil-ârâ eyledi
7. Hak teʿâlâ ol şehin ikbâlini efzûn ede
Kim der-i lutfun cihân halkına me'vâ eyledi

8. Çeşmenin bânîsinin dahı kıla ömrün füzûn
Kim hulûs-ı kalb ile bu hayrı inşâ eyledi
9. Söyledi târîh-i itmâmın onun kilk-i Nedîm
Başkadın bu çeşme-i vâlâyı icrâ eyledi [1141]
23
Târîh Berâ-yı Maksem-i Sadr-ı aʿzam İbrâhîm Pâşâ Der-Üsküdâr
1. Şeh-i Dârâ-haşem şevketlü Sultân Ahmed-i Gâzi
Ki dest-i lutfu hem-çün ebr-i nisan feyz-bahşâdır
2. Cihânbân-ı muzaffer şehriyâr-ı maʿdelet-güster
Ki dâ'im himmeti masrûf-ı terfîh-i berâyâdır
3. Kılan ol şehriyârın devlet ü ikbâlini te'yîd
Vezîr-i aʿzamı Dâmâd İbrâhîm Pâşâdır
4. Kemâl-i cûd u ihsânına ol sadr-ı keremkârın
Delîl-i rûşen ü makbûl bu âb-ı musaffâdır
5. Şeref-âbâd içündür aslı ammâ kim bu maksemden
Bu şehr-i Üsküdâra dahı küllî hisse peydâdır
6. Hele hakkâ şehenşâh-ı cihâna sadr-ı zî-şâna
Bu cârî hayr-ı pâk u bî-bedel tevfîk-i Mevlâdır
7. Hudâ ikisinin de ömr ü ikbâlin kıla efzûn
Ki dest-i re'fet ü ihsanları eltâfa mecrâdır
8. Nedîmâ âb-ı cârîsin görünce söyledi târîh
Bu maksem vâye-mend-i cûd-ı İbrâhîm Pâşâdır [1144-3:1141]
24
Târîh-i Çeşme Berâ-yı Vezîr-i aʿzam Dâmâd İbrâhîm Pâşâ
1. Zihî ser-çeşme-i dil-cûy-ı pâk-i rûh-perver kim
Onun reşkiyle âteşdir derûnu âb-ı hayvânın
2. Zihî mâü'l-hayât-ı cân-fezâ kim akdığı yerde
İçinden gül çıkar âteş yerine seng-i harânın
3. Bu âb u tâbını gördükçe onun derd-i hasretle
Gözünden âb akar ser-çeşme-i mihr-i dırahşânın
4. Nedendir anda böyle feyz-i cûdu mekremet bilsem
Meger bânîsi sadr-ı pür-keremdir var ise onun
5. Vezîr-i aʿzam İbrâhîm Pâşâ kim dil ü desti
Verir sermâyesin kân-ı Bedahşın bahr-i ummânın
6. İşi lutf u mürüvvet pîşesi bî-keslere şefkat
Vücûd-ı pâki mahz-ı lutfudur dünyâya Mevlânın
7. Olup hem-vâre sadr-ı devlet ü ikbâlde kâim

Ola hıfzında dâ'im zât-i pâki Hak teʿâlânın
8. Nedîm-i bende onun dedi tahsin birle târîhin
Gel âb iç çeşme-i pâkinde İbrâhîm Pâşânın [1140+1:1141]
25
Târîh Berâ-yı Sebîl-i İbrâhîm Pâşâ
1. Zihî dil-keş sebîl-i bî-bedel kim lezzet-i âbı
Hemân ancak ola dârü'l-cinânın selsebîlinde
2. Eder rûha vekâlet tende olur mâye-i sıhhat
Komaz âsâr-ı illet hastanın cism-i alîlinde
3. Ki yapdı onu İbrâhîm Pâşâ-yı felek-mesned
Bu şehr-i bî-nazîrin böyle cây-ı bî-adîlinde
4. O sadr-ârâ ki bir eşkeste tohm-ı penbedir kalmış
Kamer şemʿ-i harîm-i cûdunun çîn-i fetîlinde
6. Olup günden güne ikbâli berter hem bu hayr-ı pâk
Ola ser-levha-pîrâ defter-i hayr-ı cezîlinde
5. Dedi târîh-i itmâmın Nedîmâ hatîf-i gaybî
Zülâl-ı nûr iç İbrâhîm Pâşânın sebîlinde [1132]
26
Târîh-i Câmiʿ-i İbrâhîm Pâşâ Der-Nev-şehir Nâm-ı Diger Muşkara
1. Sadr-ı aʿzam âsaf-ı âlî-cenâb-ı muhterem
Yaʿni İbrâhîm Pâşâ maʿden-i cûd u atâ
2. Ol vezîr-i bende-perver kim zamânında onun
Buldu âlem feyz-i eltâfıyla nev hüsn ü bahâ
3. Hazret-i dâmâd-ı ekrem kim kemâl-i re'feti
Kılmada her gün nice muhtâcı makrûn-ı gınâ
4. Bâ-husûs işte bu Nev-şehr-i muʿallânın dahı
Etdi her bir gûşesin âsârı hûb u dil-güşâ
5. Bu münevver câmiʿ-i âlîyi bünyâd eyleyüp
Buldu bu şehr-i latîfin kadri hakkâ iʿtilâ
6. Habbezâ cây-ı mukaddes sâha kim şâm u seher
Kudsiyan gelmekdedir kasd-ı ziyâretle ona
7. Habbezâ nev-câmiʿ-i enver ki her bir revzeni
Nûr-ı tevfîk-i hidâyet ile olmuş rûşenâ
8. Her mü'ezzin kim menârı üzre olur nağme-sâz
Şâh-ı gülde bülbül-i gûyâya benzer gûyiyâ
9. Bu muʿazzam câmiʿ oldukça mekân-ı kudsiyân
Eyleye mahfûz bânîsin cenâb-ı kibriyâ

10. Dedi bu mısraʿ ile târîh-i itmâmın Nedîm
Kıldı İbrâhîm Pâşâ câmiʿ-i enver bînâ [1140]
27
Târîh-i Medrese-i İbrâhîm Pâşâ Der-Nev-şehir
1. Pür-himem Dâmâd İbrâhîm Pâşâ-yı kerîm
Lâyıkınca lutf u ikrâm eylemekde herkese
2. Cûd u ihsânında vardır şöyle feyz-i terbiyet
Gül biter dokunsa dâmânı eger hâr u hâsa
3. Yapdı neşr-i ilm içün böyle mahall-i bî-bedel
Kim fezâsı döndü ziynetle bahâr-ı nev-rese
4. Habbezâ bu bukʿa-i nâzük binâ kim ferşine
Perr-i tâvûs-ı cinândan olsa lâyık miknese
6. Dedi itmâmına tahsin birle târîhin Nedîm
Tarh-ı İbrâhîm Pâşâ pâk u zîbâ medrese [1138+1:1139]
28
Târîh-i İmâret-i İbrâhîm Pâşâ Der-Nev-şehir
1. Vezîr-i aʿzam İbrâhîm Pâşâ-yı kerem-güster
Getirmez bir dahı misl ü nazîrin gerdiş-i eflâk
2. İmâret yapdırup bunda kemâl ü cûd u re'fetle
Gürûh-ı ehl-i cûʿ u fakre vakf etdi nice emlâk
3. Olup sadr-ı saʿâdetde mukîm ol sadr-ı âlî-şân
Hasedle dilleri aʿdânın olsun dâ'imâ sad çâk
4. Nedîmâ harf-i menkût ile târîhin hesâb etdim
İmâret yapdı sâhib-devlet İbrâhîm Pâşâ pâk [1140]
29
Târîh-i Kârbân-sarây Der-Nev-şehir
1. Muʿallâ-pâye İbrâhîm Pâşâ kim odur şimdi
Şehenşâh-ı cihânbâna vezîr-i aʿzam u dâmâd
2. Gelelden sadr-ı aʿlâya kemâl-i cûd u re'fetle
Cihânı eyleyüp maʿmûr halkı eyledi dil-şâd
3. O düstûr-ı güzînin mevlid-i vâlâsı olmağla
Bu Nev-şehri dahı kıldı kemâl-i lutf ile âbâd
4. Onun sükkânına lâzım olan eşyâyı bi'l-cümle
Edüp cûdu kemâl-i ziynet ile bî-kusûr iʿdâd
5. Misâfir zümresin de etmek içün lutf ile terfîh
Bu hân-ı pâki dahı kıldı bunda himmeti bünyâd

6. Kemâl-i ziynet ile oldu gûyâ bir sarây-ı pâk
Ki her bir soffa bir maksûre-i dil-cûy-ı ayş-âbâd
7. Ne âlî vü bülend olmuş binâ-yı dil-keşi el-hak
Ne istihkâm ile vazʿ eylemiş bünyâdını üstâd
8. Dedi menkût ile târîh-i itmâmın Nedîm onun
Bu hân-ı pâki İbrâhîm Pâşâ kıldı nev-bünyâd [1140]
30
Târîh-i Hammâm-ı Nüh-kıbâb Der-Nev-şehir
1. Şehriyâr-ı bahr u ber sâhib-kırân-ı şark u garb
Husrev-i Cem-pâye Sultân Ahmed-i âlî-cenâb
2. Ol şehenşâh-ı hümâyun-kadr vâlâ-rütbe kim
Fahr eder dergâhına İskender etse intisâb
3. Zât-ı âlî-şânıdır hurşîd-i evc-i maʿdelet
Ana nisbet gayri şehler zerre-veş olmaz hesâb
4. Şöyle kuvvet buldu devlet ahd-i iclâlinde kim
Avdet etdi gûyiyâ bir pîre eyyâm-ı şebâb
5. Ol şehin dâmâd-ı âlî-şânı sadr-ı aʿzamı
Yaʿni İbrâhîm Pâşâ-yı kerîm ü kâm-yâb
6. Ol vezîr-i muhterem kim dest-i cûd u re'feti
Günde bin dervîş-i muhtâcı eder mâlik-nisâb
7. Ol müşîr-i pür-himem kim himmet-i merdânesi
Perverişle beççe-i pervâneyi eyler ukâb
8. Âlemi leb-rîz kıldı cûdunun âvâzesi
Belki çıkdı çarha mânend-i duʿâ-yı müstecâb
9. Hidmetinde her zamân izz ü şeref kesb eyleyen
Bir dahı görmez cihânda ihtiyâc-ı iktisâb
10. Lutf u ihsânıyla yapıldı nice vîran gönül
Devletinde oldu âbâdan nice cây-ı harâb
11. Çokdur ihyâ-kerdesi ez-cümle bu şehr-i latîf
Oldu eltâfıyla bir maʿmûre-i devlet-me'âb
12. Nice maʿmûr olmasın kim çün sadef andan felek
Eyledi ol gûne bir dürr-i giran-kadr intihâb
13. Maskat-ı re'si olup yaʿni o sadr-ı ekremin
Doğdu ol burc-ı şerefden zâtı hem-çün âftâb
14. Himmetin tahrîk edüp hubbü'l-vatan kıldı onu
Lutf u ihsânından el-hak lâyıkınca hisse-yâb
15. Her ne lâzım ise tertîb etdi ber-vech-i kemâl

Hiç hatâ yok birinin tarhında hep ayn-ı savâb
16. Çarsû vü câmiʿ vü hân u imâret medrese
Çeşme-sâr-ı pâk cümle bî-bedel hayr u sevâb
17. Bâ-husûsâ böyle hammâm-ı münevver kim onun
Rûşenâ her mermer-i sâfı misâl-i mâh-tâb
18. Kubbesi eyler ferâz-ı çarha arz-ı irtifâʿ
Mevc-i âbı âb-ı hayvâna satar çîn ü itâb
19. Rûz u şeb bânîsinin engüşt-i dest-i cûdu veş
Olmada rîzân onun her lûlesinden sîm-i nâb
20. Girse bir dil-hasta bir demde bulur bür'-i tamâm
Etmiş olsa cismini âzürde sad renc ü azâb
21. Ol kadar berrâk u rûşendir onun her câmı kim
Ferr ü tâbından eder hurşîd-i nûrânî hicâb
22. Tarh-ı hûbu ol kadar matbûʿ u dil-cû oldu kim
Her tarafdan seyrine şevk u tarab eyler şitâb
23. Sâhibin Hak eyleyüp sadr-ı saʿâdetde mekîn
Eylesin böyle nice âsâr-ı hayr-ı müstetâb
24. Eyledim çün vakt-i itmâmın Nedîmâdan su'âl
Böyle iki mısraʿ-ı târîh ile verdi cevâb
25. Cûd-ı İbrâhîm Pâşâ germ edüp bâzârını
[1140]
Buldu bu hammâm ile bu şehr-i zîbâ âb u tâb [1140]
31
Târîh Berâ-yı Tecdîd-i Çeşme-i İbrâhîm Pâşâ Der-Üsküdâr
1. Bârekallah bârekallah bî-bedel zîbâ eser
Kim onu sadr-ı mekârim-pîşe teşyîd eyledi
2. Sadr-ı gerdûn-pâye kim bir tek rikâbın âsman
Maşrık-ı izz ü celâle gurre-i ıyd eyledi
3. Yaʿni İbrâhîm Pâşâ kim fezâ-yı âlemi
Mâtem-âbâd olmuş iken bezm-i Cemşîd eyledi
4. Bî-garezdir merhamet-perverdir onunçün onu
Hazret-i Allah her kârında te'yîd eyledi
5. Dehre oldu mâye-i râhat zamân-ı devleti
Lutf ile halk-ı cihânın her günün ıyd eyledi
6. Dost dursun düşmenin dahı ukûbet yerine
Avf ile ihsân ile taʿzîr ü tehdîd eyledi
7. Lutf u cûd u himmeti âlemde çok bî-kesleri
Zerre-i güm-nâm iken hem-nâm-ı hurşîd eyledi

8. Cümleden biri bu zîbâ çeşmeyi çarh-ı denî
Nice dem gözden misâl-i eşk tebʿîd eyledi
9. Her vezîre arz edüp derdin lisân-ı hâl ile
Âb-ı rûyun sarf edüp ihsânın ümmîd eyledi
10. Her birine derdi kim ey âsafan lâyık mıdır
Baht-ı dun böyle beni me'yûs u nevmîd eyledi
11. Ben ocağın âb-ı rûy-ı merdüm-i çeşmi iken
Hayf kim gerdûn beni tahrîb ü tebdîd eyledi
12. Her gelen düşmen edüp bu yerleri bir kerre seyr
Bana bakdıkda esâs-ı taʿnı te'kîd eyledi
13. Dost düşmen hem kulağım burmada taʿyîb ile
Şerm ü hacletse zebânım bend ü taʿkîd eyledi
14. Cümle etrâfım olup maʿmûr ben kaldım harâb
Aramız erbâb-ı himmetle ne teb'îd eyledi
15. Bunca demler ağladı yaşın yaşın ammâ çi sûd
Birisi ne iltifât etdi ne tecdîd eyledi
16. Âkıbet ol âsaf-ı zî-şân edüp şefkat ona
Kâse-i deryûzesin pür nakd-ı ümmîd eyledi
17. Selsebîl-i cennet-âsâ eyleyüp taʿmîr onu
Zîb ü zîverle misâl-i huld câvîd eyledi
18. Şöyle pür-zîb oldu kim resmin alup Rıdvân onun
Turrâ-yı havrâyı ona ser-nigûn bîd eyledi
19. Buldurup şimdi suyun ikbâl ü devletle tamâm
Ferr ü tâbı çeşme-i hurşîde taklîd eyledi
20. Sakf-ı âlîsin hacil-sâz-ı revâk-ı âsmân
Kefçesin reşk-i kef-i pür-tâb-ı hurşîd eyledi
21. Şemse-i zer-dûz-ı sakfın çarha sordum bilmeyüp
Mihrdir yahud kamerdir deyü terdîd eyledi
22. Vasf-ı pâkinde Nedîm onun bu beyti söyleyüp
İki mısraʿdan iki târîh tevlîd eyledi
23. Pür-himem Dâmâd İbrâhîm Pâşâ-yı vezîr [1133]
Bu dil-ârâ çeşme-i dil-cûyu tecdîd eyledi [1133]
32
Târîh Berâ-yı Müftî-şoden-i İsmaʿîl Efendi
1. Rükn-i bâlâ-hâne-i devlet imâd-ı saltanat
Destgâh-ı mülk ü millet kuvvet-i bâzû-yı dîn

2. Vâzıʿu'l-asl-ı kerem sadru's-sudûr-ı muhterem
Mesned-ârâ-yı himem pîrâye-i dîn-i mübîn
3. Nakd-i vakt-i ilm ü irfan kâr-bîn ü kârdân
Hırz-ı cân-ı fazl u itkan kurretü'l-ayn-ı yakîn
4. Yaʿni Bû İshak İsmaʿil Efendi kim eder
Sâha-i dergâhına İbnü'z-Zekâ vazʿ-ı cebîn
5. Hazret-i mevlâ'l-mevâlî kim ulüvv-i şân ile
Oldu zâl-ı çarha mâlik lîk bâ-mülk-i yemîn
6. Mihr-i gerdûn-ı celâlet kim sezâ gerdûnuna
Olsa her biri bir çarhı reşkin-sâz-ı çarh-ı çârümîn
7. Zü-fünûn-ı asr kim mecmûʿa-i ahlâkının
Görmedi mislin halâyık belki görmez baʿd-ezîn
8. Müctemiʿ zâtında haysiyyât-ı eslâf-ı kirâm
Münderic tabʿında mâhiyyât-ı ahlâk-ı güzîn
9. Zîver-i mülk-i cihân belki cihân-ı izz ü şân
Müftî-i devr-i zamân alleme-i rûy-ı zemîn
10. Cevv-i idrâkinde kemter zerredür Şems-i Serahs
İbn-i Hâcib dergeh-i fazlında derbân-ı kemîn
11. Nutkunun her lafzı ferʿ-i şerʿe bir asl-ı asîl
Lafzının her harfi ilm ü dîne bir metn-i metîn
12. Zıdd-ı kâmil hâtır-ı derrâkine fikr-i sahîf
Lâzım-ı beyyin nihâd-ı pâkine re'y-i rezîn
13. Nutku etse sahra-i sammâya ger ithâf-ı rûh
Zihni olsa bakla-i hamkaya ger feyz-âferîn
14. Ol kılar cezr-i asammın şübhesin mahz-ı vuzûh
Bu eder kutr-ı muhîtin nisbetin ayn-ı yakîn
15. Mesned-i fetvâya zîver-bahş olup ikbâl ile
Bang-ı el-hamd etdi gûş-ı çarha îrâs-ı tanîn
16. Hak budur kim öyle bir kavvâl-bi'l-hak dâverâ
Hayliden muhtâc idi ol mesned-i vâlâterîn
17. Hamdülillah kim hele tevfîk-i Hak yârî kılup
Şimdi buldu sâhibin hakkâ ki ol sadr-ı güzîn
18. Rûz u şeb budur duʿâmız kim hemân her hâlde
Hayra tevfîk eyleye zâtın İlâhü'l-âlemîn
19. Masdar-ı birr eyleye hem-vâre kalb-i pâkini
Eyleye zât-ı keremkârın hatâlardan emîn
20. Böyle tahrîr etdi târîhin Nedîm-i bendesi

Oldu İsmaʿîl Efendi müjde kim müftî-i dîn [1128]
33
Târîh-i Tüfeng-endâhten ü Sebû-şikesten-i Sadr-ı aʿzam İbrâhîm Pâşâ
1. Cenâb-ı hazret-i sadr-ı müfahham dâver-i ekrem
Vezîr-i aʿzam İbrâhîm Pâşâ-yı kerem-perdâz
2. Cihân-sadr-ı hümâyun-pâye düstûr-ı hümâ-sâye
Cihân-pîrâ-yı kân-sermâye ankâ-yı felek-pervâz
3. Sımât-ı haşmetinde âsman meşgûl-ı hurd ü bürd
İrem gülşen-sarây-ı devletinde düzd-i berk ü sâz
4. O denlü lutf u cûdundan cihân sîr oldu kim şimdi
Sehânın sîni doldu güldü dendân-ı dehân-ı âz
5. Tüfengi mühresi eyler şikeste beyza-i mâhı
Kapar nesr-i sipihri nâveki mânende-i şeh-bâz
6. Hatâ etmez tüfeng-i desti ger târiki-i şebde
Nişângâh olsa ona sîne-i mûr içre olan râz
7. Tüfeng-i âsafın kurşun kulağına der oldukça
Gehî sîmurg-ı kâfın beççesi âmâde-i pervâz
8. Varup tırnakcı yalısında bir gün ol hidîv-i ahd
Celâl ü câh ile olmuşdu zîb-i mesned-i iʿzâz
9. Ederken suffa-i sâhil-serâdan âlemi seyrân
Leb-i deryâda nâgeh oldu bir câya nigeh-endâz
10. Ne cây ammâ baʿîd ol rütbe kim takrîb olunmaz hiç
K 'ede esb-i nezâre ona bir dizginde türk ü tâz
11. Aceb kurşun erişmek ona mümkin mi denildikde
Bakan kıldı ne mümkin deyü inkâr etmeğe âğâz
12. Buyurdu sadr-ı devran kim ne var halletmeğe onu
Nişângâh-ı sebû hâzır tüfeng-i âhenin dem-sâz
13. Hemân emr etdi ol dem mehterân-ı çâpük ü çâlâk
O câyı etdiler bir desti ile muʿlem ü mümtâz
14. Kola alup tüfeng-i zer-nişânın âteş etdikde
Felekden kopdu sad tahsin deyü hengâme-i âvâz
15. Behey çarh-ı müzevvir ben sana dâ'im demez miydim
Cihâna az geldi böyle düstûr-ı mü'eyyed az
16. Hudânın mahz-ı te'yîdi değildir ya nedir söyle
Bu gûne pür hüner kim vasl-ı ser-menzil-i iʿcâz
17. Hudâ hem-vâre tevfîk eyleyüp her kârda böyle
İsâbetle ola re'y-i rezîni dâ'imâ enbâz

18. Zamân-ı devletinde fitneyi der-hâb gördükçe
Ola müjganları aʿdâya nîş-i akreb-i Ehvâz
19. Cihânda yâd olunmağ içün ol kâr-ı pesendîde
Diküp seng-i nişân ol câyı çünkim kıldılar mümtâz
20. Nedîm-i bende dedi tarz-ı Nefʿî üzre târîhin
Sebûyu urdu hakkâ dikdi taş sadr-ı tüfeng-endâz
[1683-550:1133]
34
Târîh Berâ-yı Vezâret ü Dâmâd-ı Şehriyârî-şoden-i Mehmed Beg İbn-i İbrâhîm Pâşâ
1. Bi-hamdillah yine feyz-i nesîm-i şevk ü şâdîden
Hezâran gonca-i ümmîd handân oldu bir günde
2. Sehâb-ı şâdmânî şöyle sîr-âb etdi dünyâyı
Ki diller sîneler yek-ser gül-istân oldu bir günde
3. Yine peyk-i ferah mahmîz urup şeb-dîz-i akdâma
Ferâz-ı çarha varınca şitâbân oldu bir günde
4. Bahâra dahı doksan gün var ammâ kim bi-hamdillah
Meserret gülşeni fasl-ı bahârân oldu bir günde
5. Yeter bu sâla bu sermâye-i ikbâl kim anda
Hilâl-i izz ü devlet bedr-i tâbân oldu bir günde
6. Ki yaʿni necl-i âlî-şânı İbrâhîm Pâşânın
Vezâret burcuna mihr-i dırahşân oldu bir günde
7. Vezâretle olup dâmâd mir'ât-ı saʿâdetden
İki ruhsâre-i şâdî nümâyân oldu bir günde
8. Debîr-i âsmanın nice yıllar yazdığı inşâ
Onun menşûr-ı ikbâline unvân oldu bir günde
9. Vezîr ibn-i vezîr ol gevher-kân-ı asâlet kim
İki şemʿ-i emel bezminde sûzân oldu bir günde
10. Düşüp at boynuna hurşîd tâ çarh-ı çihârumdan
Erişdi geldi dergâhında derbân oldu bir günde
11. Bütün efvâh-ı erbâb-ı celâl ü câh şükrâne
O zât-ı pâke vakf-ı bûs-ı dâmân oldu bir günde
12. O rûşen gevher-i âlem-bahâ-yı devlet ü ikbâl
Müzeyyen-sâz-ı tâc u devlet ü şân oldu bir günde
13. Hudâ sadrında dâ'im kılsın İbrâhîm Pâşâyı
Ki lutfundan cihânın halkı şâdân oldu bir günde
14. O nahl-ı tâzeyi bâd-ı elemden saklasın Allah
Ki âlem sâyesinde şâd u handân oldu bir günde

15. Nedîmâ bendesi bu mısraʿ ile dedi târîhin
Muhammed Beg vezîr ü sıhr-ı sultân oldu bir günde [1136]
35
Târîh-i Çeşme-i Hadîce Sultân Der-Üsküdâr
1. Âsman-mertebe Sultân Ahmed
Heft iklîmde oldur hâkân
2. Üsküdârı edüp ihyâ lutfu
Âb-ı şîrîn ile kıldı reyyân
3. Kırk çeşme gibi bu şehri hele
Eyledi çeşmeleri âbâdân
4. Ol şehin duhter-i vâlâ-güheri
Kıldı bu ayn-ı dil-ârâyı revân
5. Eyleye Hazret-i Bârî müzdâd
Ol şehin şevket ü şânın her an
6. Bî-bedel dedi bu târîhi Nedîm
Çeşme-i pâk-i Hadîce Sultân [1143-2:1141]
36
Târîh-i Sâl-i Ferruh-fâl Der-Zımn-ı İktibâs-ı Âyet-i Kerîme-i
Fethün Karîb
1. Ey şehenşâh-ı hümâyun-pâye vü Dârâ-haşem
Eyleye mansûr dâ'im ceyşini Rabb-i mucîb
2. Mülk-i İranda ne denlü şehr var ise onun
Câmiʿin tezyîn ede elkâb-ı pâkinle hatîb
3. Dâ'imâ kılmak tefe'ül hayr ile mesnûndur
Vâkıʿâ bu bâbda gördük nice emr-i acîb
4. Avn-ı Hakla sâl-i âtîde olur nice fütûh
Oldu zâhir bendene zîrâ ki bir sırr-ı garîb
5. Hâme-i muʿciz-rakamla eyledim bir bir hesâb
Geldi bin yüz kırk lafz-ı nasr ile fethün karîb [1140]
37
Târîh-i Sâhil-serây-ı Kapûdân Mustafâ Pâşâ
1. Cenâb-ı hazret-i sadru's-sudûr-ı mesned-haşmet
Vekîl-i saltanat dâmâd-ı Sultân Ahmed-i dânâ
2. Şifâ-yı sadr-ı devlet kuvvet-i bâzû-yı emniyyet
Esâs-ı maʿdelet rükn-i rekîn-i devlet-i uzmâ
3. Vezîr-i pür-himem sadr-ı muʿazzam âsaf-ı ekrem
Veliyy-i niʿmet-i âlem hidîv-i mekremet-fermâ

4. Semiyy-i cedd-i pâk-i fahr-ı âlem zübde-i âdem
Vezîr-i aʿzam İbrâhîm Pâşâ-yı Felâtun-râ
5. O dâmâd-ı şehenşâh-ı cihândâr-ı keremkârın
Huceste sıhr-ı zî-şânı Kapûdan Mustafâ Pâşâ
6. Vezîr ibn-i vezîr-i muhterem kim zât-ı âlîsin
Kemâl-ı fazl u hüsn-i hulk ile halk eylemiş Mevlâ
7. Kerem-güster cihândâr-ı güzîn-i ehl-perver kim
Derinde olsa lâyıkdır utârid kâtib-i inşâ
8. Ulâda mehçe-i râyâtı hurşîd ile hem-pehlû
Şerefde şîr-i şâdırvânı şîr-i çarh ile hem-pâ
9. Cenâb-ı Hazret-i Feyyâz-ı mutlak nahl-i ikbâlin
Edelden yümn ü devletle tırâz-ı gülşen-i dünyâ
10. Nice âsâr-ı uzmâyı nice cây-ı dil-ârâyı
Vüfûr-ı himmet-i tabʿ-ı bülendi eyledi ihyâ
11. Husûsâ böyle bir sâhil-serâyı sadr-ı devrânın
Ümîd-i makdem-i feyz-âveriyle eyledi inşâ
12. Bu kasr-ı pâk bir beyt-i dil-ârâ-yı ferahdır kim
Vezîr-i aʿzamın teşrîfidir ancak ona maʿnâ
13. Bu vâlâ mevkiʿi niʿme'l-bedel edince istishâb
Saʿâdetle şeref-bahş oldu bir gün sadr-ı mülk-ârâ
14. Gelüp tabʿ-ı ferah-peymâsına âb u havâsı hoş
Pesend etdikde tarz u resmine ol âsaf-ı yektâ
15. Buyurdu nâmına Bâğ-ı Ferah denmek münâsibdir
Çü kalmaz mevkiʿ-i pâkin gören dillerde gam aslâ
16. Nice Bâğ-ı Ferah denmez nice evsâfı söylenmez
Cihân-zîb oldu çünkim böyle nüzhetgâh-ı gam-fersâ
17. Sudûr ede husûsâ kim lisân-ı sadr-ı aʿzamdan
Tefe'ül-gûne bu nâm-ı tarab-bahş u meserret-zâ
18. O bahr-ı re'fet ü ihsân içün bu kasr-ı dil-cûnun
Bi-hamdillah muvaffak oldu tarh-ı pâkine hakkâ
19. Girelden dest-i nakkâş-ı hayâle hâme-i efkâr
Nümûdâr olmamışdır böyle dil-keş peyker-i zîbâ
20. Vezîri kıtʿa-ber-mecmûʿadır fenn-i letâfetde
Nazar kıldıkca sad maʿnâ-yı hüsn ü ân olur peydâ
21. Hıyâbânzârına doğru nigâh eden kıyâs eyler
Sehî-kadler kabâ-yı sebz ile saf bağlamış gûyâ
22. Gören bu suffateynin imtidâdın iki cânibde

Sanır kim perr ü bâlin eylemiş güsterde bir ankâ
23. Fezâsı kârbân-ı nev-bahâra mesken-i vâsiʿ
Fenâ-yı revzeni bâd-ı sabâ seyyâhına me'vâ
24. Temâşâ kıl şu havzın vüsʿatine bak bu kasr-ı nev
Muhât olmuşdur iki cânibden bahr ile gûyâ
25. Biri deryâ-yı şûr u birisi deryâçe-i şîrîn
Bu kasr ol iki bahrin arasında gevher-i yektâ
26. Egerçi nâmı havz ammâ yapup deryâçe-i zîbâ
Ruhâm-ı sâfını mir'ât-ı endâm etdi ser-tâ-pâ
27. Yeridir cilvegâh-ı şâhidân-ı zevk u şevk olsa
Şitâba teşnedir her rûz u şeb hurşîd ü meh zîrâ
28. Şu dil-cû selsebîli gör kim anda semt-i eşvâka
Eder her bir şiken bir gûşe-i ebrû ile îmâ
29. Beyân-ı inbisât u zevk içün her lahzada onun
Leb-i fevvâresi sad maʿni-i bârîk eder peydâ
30. Değil tavsîfine kâdir ne yapsın n'işlesin şâʿir
Ne taʿbîr ıle kılsın andelîb-i hâmesin gûyâ
31. Kılup ol sadr-ı zî-şânın celâl u devletin efzûn
Bu sâhil-hânesin hem-vâre mesʿûd eylesin Mevlâ
32. Bu mısraʿla Nedîmâ söyledi itmâmına târîh
Bu nev-sâhil-serâyı kıldı ihyâ Mustafâ Pâşâ [1141]
38
Târîh-i Kasr-ı Müstesnâ Der-Sahil-serây-ı Mustafâ Pâşâ
1. Hidîv-i pür-himem dâmâd-ı ekrem âsaf-ı efham
Vezîr-i aʿzam İbrâhîm Pâşâ-yı Felâtun-râ
2. Keremde maʿdeletde merhametde cûd u re'fetde
Nazîrin görmemişdir bâz olaldan dîde-i dünyâ
3. Dırahş-ı şemse-i eyvânı rûy-ı şemsden lâmiʿ
Ferâz-ı târem-i iclâli tâk-ı arşdan bâlâ
4. Edüp deryâ-yı surh İran zemîni hûn-ı düşmenden
Kızılbaşı garîk-i lücce-i hûn etdi ser-tâ-pâ
5. Gelüp bir gün o nûr-ı bîniş-i devlet saʿâdetle
Dü çeşmi iftihâr-ı sıhr-ı hâsın kıldı nûr-efzâ
6. Temâşâ ederek sâhil-serây-ı nüzhet-âbâdın
Bu mevkiʿ oldu manzûr-ı nigâh-ı âsaf-ı dânâ
7. Buyurdu sıhr-ı âlî-şânına ol dâver-i âlem
Revâ mı olmamak bu müntezehde kasr-ı müstesnâ

8. Hevâsı bî-bedel mevkiʿ güzel âbı hayât-âver
Hemân ancak kusûru bir muʿallâ kasr-ı bahr-ârâ
9. Çü taʿyin kıldı resm ü mevkiʿin tabʿı keremkârı
Olundu mûceb-i fermânı üzre ser-be-ser inşâ
10. Nice artırmasın bu kasr-ı vâlâ âdemin ömrün
Ki bâʿisdir onun bünyâdına ol nutk-ı rûh-efzâ
11. Nice matbûʿ u dil-cû olmasın tarh-ı dil-ârâsı
Ki kıldı ihtirâ onu o tabʿ-ı mekremet-pîrâ
12. Teʿalallah zihî kasr-ı bülend ü âsman-mesned
Ki lâyık subh-ı ıyd olsa derinde perde-i dîbâ
13. Sanırsın tâk-ı Kisrî kasr-ı Şîrindir peder mâder
Ki onlardan tevellüd eylemiş bu tıfl-ı nev-peydâ
14. İki cânibden almışlar o tıfl-ı şûhu âgûşa
Ana gûyâ ki deryâ dâye olmuş kûh ise lâlâ
15. Kafâsında güneşden sakınup lâlâsı endâmın
Tutar pîşinde dâ'im dâyesi âyîne-i zîbâ
16. Bülend ü pâk ü nâzük ol kadar kim ona âlemde
Nazîr olmaz meger kim tabʿ-ı düstûr-ı cihân-ârâ
17. Kapûdan Mustafâ Pâşâ-yı gerdûn-kadr-ı âlî-câh
Müşîr-i muhterem düstûr-ı âlî-şân-ı bî-hemtâ
18. Vezâret hânedân-ı devletine ced-be-ced mevrûs
Fazîlet zâtına lutf-ı Cenâb-ı Hazret-i Mevlâ
19. Kitâb-ı medhinin bir lafzını takrîr müşkildir
Bütün erbâb-ı nazma hâs olunsa milket-i maʿnâ
20. Ola makrûn-ı envâʿ-ı inâyât-ı Hudâ zâtı
Hemîşe hânedân-ı devletin maʿmûr ede Mevlâ
21. Bu mısraʿla Nedîmâ söyledi târîh-i itmâmın
Leb-i yemde bu nâzük kasrı yapdı Mustafâ Pâşâ [1138]
39
Târîh-i Beyt-i Kapûdân Mustafâ Pâşâ Der-Leb-i Yemm
1. Muʿallâ-pâye sadr-ı bî-muʿâdil Mustafâ Pâşâ
Ki yokdur zâtı gibi gevher-i nâ-yâb âlemde
2. Gelüp görsün münevver peykerin seyr etmemiş varsa
Nümâyân olduğun rûh-ı kiyâset şekl-i âdemde
3. Nesîm-i hulk-ı pâki rûy-ı deryâda vezân olsa
Gül-i raʿnâ biterdi şâh-ı mercândan bün-i yemde

4. Kemâl-i hilmi bir gâyetdedir kim nutk-ı pâkinde
Görünmez sûret-i teşdîd illâ harf-i müdgamda
5. Nigehbân olsa pâs u hıfzı peydâ eylemek mümkin
Nihâl-i şuʿleden gül âdem âb-ı bahr-ı kulzemde
6. Karîn oldukça fetk-ı mülke tedbîri olur zâhir
O hâlet kim nümâyândır miyân-ı zahm u merhemde
7. Mükerrem zâtına Hak üzre ıtlâk olmadan gayri
Ne maʿnî var dahı unvân-ı düstûr-ı mükerremde
8. Hele hakkâ ki lutf -ı tabʿ-ı mevzûn-ı keremkârın
Tamâm izhâr kılmışdır bu zîbâ beyt-i hurremde
9. Zihî beyt-i musannaʿ tarh-ı rengîn kim değil mümkin
Edâ-yı vasf-ı pâki nice bin beyt-i müsellemde
10. Zihî cây-ı müferrih kim hayâl-i tarh-ı dil-cûsu
Eder îcâd-ı şâdî hâtır-ı mahzûn ü pür gamda
11. Zihî cây-ı meserret-vâye kim bünyâd-ı sûr eyler
Hayâli eylese câ hâtır-ı erbâb-ı mâtemde
12. Kenâr-ı mevce-i deryâda el-hak şekl-i matbûʿu
Müşâbih talʿat-ı hûbâna tarf-ı zülf ü pür-hamda
13. Ne mümkindir bu rütbe dil-rübâ vü dil-nişîn olmak
Tenâsübden hemân bir nâm vardır fass-ı hâtemde
14. Nigâr ü nakşı bir resm üzre kim bulmak değil mümkin
Safâsın lâle-i tasvîrinin peymâne-i Cemde
15. Birer mensûc-ı dil-keşdir der ü dîvârı kim gûyâ
Dokunmuş her biri bir destgâh-ı zevk-ı âlemde
16. Görünse dîdeye gül-mîh-i bâb-ı âftâb-âsâ
Misâl-i şîr-i berf âsâyişe tâkat komaz gamda
17. Midâd ile ne mümkin kim yaza tasvîrini Bihzâd
Meger hall ede hüsnü hokka-ı nûr-ı mücessemde
18. Olup bânisi dâ’im mesned-i iclâle ziynet-bahş
Görünsün tabʿ-ı pâkinde hezâran şevk her demde
19. Nedîmâ kıldı bu mısrâʿ ile tahrîr târîhin
Ne zîbâ beyt yapdı Mustafâ Pâşâ leb-i yemde [1138]
40
Târih-i Sâhil-hâne-i Muhammed Kethudâ
1. Hıdîv-i bende-perver kâr-fermâ-yı felek-çâker
Muhammed Kethudâ Pâşâ o zât-ı âsaf-istiʿdâd
2. Gelelden devlet ü iclâl ile ol sadr-ı vâlâya

Nihâd-ı pâki olmuşdur sehâ vü himmete muʿtâd
3. Cenâb-ı dâver-i zî-şan ki olmuşdur dil ü desti
Kemâl-i akl ile hem-râz lutf ü cûd ile hem-zâd
4. Onun miʿmâr-ı tabʿı bir mübârek saʿd sâʿatde
Bu sâhil-hâne-i hâtır-güşâyı eyledi bünyâd
5. Yaparsa böyle yapsınlar binâyı ehl-i izz ü câh
Olursa böyle olsun bâri tarh-ı pâk-i nev-îcâd
6. Adîlin görmemişdir belki rü'yâsında da gerdûn
Nazîrin yapmamışdır malihulyâsında da üstâd
7. Hele ben bildiğim bu resm-i pâki seyreden âdem
Cihânda bir dahı kasr-ı Havernak nâmın etmez yâd
8. Ser-â-pâ pâk ü raʿnâ bir kusûrun bulamaz hakkâ
Ne denlü arasa her gûşenin nezzâre-i nekkâd
9. Mübârek eyleye Hak sâhibine izz ü devletle
Ola erbâb-ı ihlâsa duʿâ-yı devleti evrâd
10. Bu mısraʿla Nedîm ol nev binânın dedi târîhin
Zihî pâkîze sâhil-hâne-i dil-cû mübârek-bâd [1135]
41
Târîh-i Sâhil-hâne-i Muhammed Kethudâ Pâşâ
1. Muhammed Kethudâ Pâşâ o zât-ı âkil ü dânâ
Ki olmuşdu serây-i câhına perr-i hümâ câ-rû
2. Onun her kârını te'yîd eden ihlâs-ı niyyetdir
Ne zûr-ı tîg u hançerdir ne kahr-ı kuvvet-i bâzû
3. Ne hâcet pâsbâna devlet ü ikbâli kim besdir
Onun hısn-ı celâl ü câhına hıfz-ı Hudâ bârû
4. Kemâl-i zîb ü ferle yapdı bu sâhil-serâyı kim
Hevâsı dil-güşâ âbı musaffâ hâki anber-bû
5. Onun her kasrı gûyâ nev-arûs-ı hüsn ü behcetdir
Ki olmuşdur ona cüft-i müzehheb zer-feşan ebrû
6. Görünmez sâhasında hâr u hâşâk-i melâl u gam
Görünen sûret-i zevk u safâdır her taraf her sû
7. Dil-ârâlıkda raʿnâlıkda bulmaz bir nazîrin hîç
Ne denlü âlemi peyk-i nesîm eylerse cüst ü cû
8. Edüp zevk u safâlar dâimâ sâhil-serâyında
Helâk olsun hasedden düşmen-i bed-tıynet ü bed-hû
9. Bu mısraʿla Nedîmâ bende tahrîr etdi târîhin
Leb-i deryâda pek oldu bu sâhil-hâne-i dil-cû [1135]

42
Târih-i Sâhil-hâne-i Muhammed Kethudâ
1. Vücûd-ı muhterem Pâşâ-yı ekrem dâver-i efham
Cenâb-ı Kethudâ Beg yaʿni ol zât-ı kerem-pîrâ
2. Vücûd-ı pâkidir ârâyiş-i eyvân-ı izz ü câh
Nihâd-ı sâfıdır âyîne-i mihr-i cihân-ârâ
3. Esâs-ı kasr-ı ikbâli binâ-yı çarhdan muhkem
Firâz-ı râ'yet-i câhı firâz-ı sidreden bâlâ
4. Binâ kıldı bu sâhil-hâneyi izz ü saʿâdetle
Edüp resmin bu gûne dil-güşâ vü dil-keş ü raʿnâ
5. Cihânda olmamışdır böyle cây-ı bî-bedel bünyâd
Dahı yapılmamışdır böyle tarh-ı pâk ü müstesnâ
6. Sanırsın kendisi bir nev-arûs-ı çehre-pîrâdır
Önünde gûyiyâ âyîne-i şeffâfdır deryâ
7. Havâsı dil-güşâ tarhı dil-ârâ mevkiʿi dil-keş
Nazîrin görmemişdir âlem içre dîde-i bînâ
8. Firâz-ı mesnedinden kûha bakmak başka bir âlem
Dönüp revzenlerinden bahri seyr etmek hayât-efzâ
9. Revâ zülf-i arûsân olsa sahn-ı kasrına cârûb
Sezâ subh-ı bahâr olsa derinde perde-i dîbâ
10. Hurûf-ı sâdesi bu beyt-i garrâ-yı dil-ârânın
Nedîmâ ol sarây-ı dil-keşe târîhdir hakkâ
11. Hezâran zîb ü ferle sad hezâran zîb ü ziynetle
Bu sâhil-hâneyi yapdı Muhammed Kethudâ Pâşâ [1135]
43
Târîh-i Diger Berâ-yı Sâhil-sarây-ı Kapûdân Pâşâ68
1. Vezîr ibn-i vezîr-i pür-himem düstûr-ı dânişver
Ki zât-ı pâkidir lutf u mekârim lafzına maʿnâ
2. Yemîn-i saltanat bâzû-yı himmet melce-i izzet
Emîn-i dîn ü devlet âb-ı rûy-ı millet-i beyzâ
3. Cenâb-ı Mustafâ Pâşâ-yı âlî-şan ki fahr eyler
Der-i iclâline Vassâf olsa kâtib-i inşâ
4. Zebân-i kilk-i gevher-bârı âgâz etse tahrîre
Kılar rûh-ı maʿânîden mürekkeb bir sühan peydâ

68

Bu kıt‘a, sadece HE nüshasında vardır.

5. Lisân-ı pâki gâhî başladıkça hüsn-i taʿbîre
Eder bin nükte-i ser-besteyi bir harf ile inhâ
6. Mekârim âstân-ı devletinde bende-i mevrûs
Nevâziş bezm-i âlîsinde mukbil çâker-i ber-pâ
7. Meh-i nev kasr-ı izz ü câhına cüft-i zer-ender-zer
Der-i iclâline subh-ı bahâran perde-i dîbâ
8. Kılup tahmîr cism-i pâkini iksîr-i fıtnatdan
Nihâdın lübb-i istiʿdâddan halk eylemiş Mevlâ
9. Eder sad kişverin tertîbini engüşt ile taʿyîn
Kılar sad müşkilin tedbîrini ebrû ile îmâ
10. Olur sammûr-ı nerm-âsâ mülâyim kışr-ı şeh-bellût
Eger bir kûhsâra lutfu olsa terbiyet-fermâ
11. Kad-i evsâfına kûteh kabâdır câme-i tâʿbîr
Hümâ-yi medhine teng âşiyândır âlem-i maʿnâ
12. Bu sâhil-hâne-i dil-cû o sadr-ı mekremet-kîşin
Kadîmî olmuş idi zât-ı âlî-şânına me'vâ
13. Katı çokdan tefâhur eyler idi intisâbıyla
Nişesti eylemişdi mesnedin gerdûn gibi vâlâ
14. Zemîn ü tarhı aslından da müstevfî idi lakîn
Edüp tecdîdine himmet o düstûr-ı kerem-pîrâ
15. Yıkup hâke berâber arsasın dahı edüp tevsîʿ
Bu gûne sonra kadrin kıldı tâk-ı çarhdan bâlâ
16. Yapıldı şimdi bir resm üzre kim bâlâ vü zîrinde
Benân-ı iʿtirâza kalmadı nâhun kadar bir câ
17. Bu sâhil-hâne bir menşûr-ı iclâl ü saʿâdetdir
Ki olmuş pîşgâhında bu kasr-ı dil-nişin tuğrâ
18. Zihî kasr-ı müsellem habbezâ nev-mesned-i hurrem
Bahâr ammâ ki her dem gül-sitân ammâ ki pâ-ber-câ
19. Boyanmış gûyiyâ reng-i tebessümden leb-i bâmı
Neşât u zevk ile dolmuş derûnu ıydgâh-âsâ
20. Ferah dîvârı üzre nakş olunmuş gonca-i tasvîr
Terennüm tâkına âvîze olmuş bülbül-i gûyâ
21. Ser-â-pâ feyz ü hâlet gûşe gûşe âlem-i behcet
Husûsâ bu gül-istân-ı meserret kasr-ı müstesnâ
22. Eger şeklin temâşâ kılsa Oklîdîs okur ahsent
Ve ger Bihzâd nakş-ı dil-pezîrin görse der hakkâ
23. Ya bu fevvâre vü bu selsebîl-i rûh-perver kim

Nisâr etmekdedirler bezme kef kef gevher-i yektâ
24. Olaldan câm-ı sâf-ı revzeni tâbende kurtuldu
Niyâz-ı pertev-i meh-tâbdan âyîne-i deryâ
25. Bu sâhil-hâneye mahsûs vardır baʿzı kasr-ı pâk
Ki çekmez âftâbın sıkletin şâm u seher aslâ
26. Hele ancak olur böyle sarây olursa âlemde
Müferrih dil-güşâ matbûʿ u fâhir nâzük ü zîbâ
27. Nedîmâ böyle tahrîr eyledi târîh-i itmâmın
Muʿallâ yapdı bu sâhil-sarâyın Mustafâ Pâşâ [1138]
44
Târîh-i Serây-ı Muhammed Kethudâ Pâşâ
1. Sâhib-i izz ü ulâ yaʿni Muhammed Pâşâ
Fahr eder zâtı ile dâire-i devlet ü câh
2. Kethudâ-yı şeref-efzâ-yı vezîr-i aʿzam
Cümle hep medh ü senâsiyle leb-â-leb efvâh
3. Eyleyüp kendüye dâmâd onu düstûr-ı güzîn
Felek-i devlete oldu ikisi mihr ile mâh
4. Bu serâyın dahı inʿâm edüp ol sadr-ı kerîm
Kıldı dâmâdına ikrâm be-vefk-ı dil-hâh
5. Ne serây irgüremez bâmına ser-pençesini
Ne kadar saʿy-i nigâh eylese bâzû-yı nigâh
6. Ne serây vüsʿatına dâiresi huldun teng
Ne serây rifʿatına kaddi sipihrin kûtâh
7. Dil-güşâdır o kadar sahnı ki bakdıkça eder
Gûyiyâ bâsıra deryâ-yı neşât içre şinâh
8. Devletinde çü veliyyü'n-niʿam-ı zî-şânın
Etdi tevsîʿine himmet o hidîv-i âgâh
9. Şimdi bir şekle dahı girdi ki tâ cennetden
Gelüp etmekde temâşâ onu Rıdvân her gâh
10. Dil-rübâdır o kadar tarhı ki câizdir onun
Cezb ede kâh-rübâyı gil-i tâkındaki kâh
11. Ser-be-ser âlemi geşt eylese seyyâh-ı nesîm
Bulamaz bağçe-i pâki gibi nüzhetgâh
12. Hele hammâmını bir vech ile tavsîf edemem
Görmeden gitdi cihândan onu Cemşîd eyvâh
13. Yek-be-yek kasrları odaları suffaları
Hep nısâbında hemân ede mübârek Allah

14. İki mısraʿ-ı tamâm ile onun târîhin
Söyledi böyle Nedîmâ kalem-i devlet-hâh
15. Eyleyüp yümn ile tevsîʿ muhammed Pâşâ
Şibhî nâ-yâb sarây oldu ki mâ-şâ'allah [1136]
45
Târîh Berâ-yı Devlet-serâ-yı Beşîr Ağâ Ağâ-yı Dârü’s-saʿâde
1. Zihî vâlâ sarây-ı nev-bînâ kim tarh-ı matbûʿu
Ser-â-pâ bî-nazîr ü dil-keş ü rûh-âşinâ oldu
2. Zihî nev-âşiyân-ı şâh-bâz-ı izz ü devlet kim
Firâzı bâmının hem-sâye-i bâl-i hümâ oldu
3. Zihî bâlâ ruvak u tâk-ı pür-zîb ü tekellüf kim
Der-i âlîsi ikbâl ü sürûra mültecâ oldu
4. Münakkaş kasrlar kâşânelerle zeyn olup gûyâ
Onun her gûşesi bir gülşen-i hüsn ü bahâ oldu
5. O rütbe kasrının işrâkı var kim zanneder âdem
Ki her bir câmı bir âyîne-i âlem-nümâ oldu
6. Onun her beyti dil-cû tarh-ı nev-bünyâdı hakkâ kim
Edâ-yi maʿnî-i yümn ü meserretde resâ oldu
7. Harâb olmuş iken âsâr-ı himmetle olup âbâd
Binâ-yı dil-keşi bu sâhile ziynet-fezâ oldu
8. Temâşâsı derûnu hurrem eyler şübhe yokdur kim
Esâsı bir mübârek saʿd saʿâtde binâ oldu
9. Hudâ sâhiblerinin devlet ü câhın kıla efzûn
Aceb makbûl ü pâk ü dil-güşâ devlet-serâ oldu
10. İçinde sâhibi âsâyiş etdikde saʿâdetle
Temâşâ eyleyenler diye kim el-hak be-câ oldu
11. Onun bânisi bir zât-ı keremverdir ki âlemde
Nice bî-keslere sermâye-i izz ü ulâ oldu
12. Vüfûr-ı himmet ile nâmı âlemde olup meşhûr
Der-i vâlâsı dâ'im melce-i ehl-i recâ oldu
13. Aceb mi bu serâyın tarh-ı hûbu dil-pesend olsa
Ki öyle zât-ı âlî-kadr ona himmet-nümâ oldu
14. Bi-hamdillah tamâm olup kemâl-i zîb ü ziynetle
Fezâ-yı pâki âsâyişgeh-i sûr u safâ oldu
15. Bu mısraʿla Nedîmâ söyledi itmâmına târîh
Söz olmaz tarhına bâlâ sarây-ı dil-güşâ oldu [1141]

46
Târîh-i Çeşme-i Ağâ-yı Dârü's-saʿâde
1. Şehenşâh-ı hümâyun-pâye Sultân Ahmed-i Gâzi
Ki şâmildir cihâna re'feti ebr-i bahâr-âsâ
2. O hâkân-ı kerîmü'ş-şan ki dest-i lutf u ihsânı
Misâl-i çeşme-i hurşîd mülkü etmede ihyâ
3. O İskender-haşem kim eyledi teshîr İrânı
Cüyûş-ı satveti cûş eyleyüp mânende-i deryâ
4. Eder çün Kaʿbetüllahı hirâset ol şeh-i âlem
Onunçün dâimâ te'yîd eder her kârını Mevlâ
5. Hulûs ile eder çünkim tevâzuʿ hırka-i pâke
Kılar rûh-ı resûlullah feyziyle onu iʿlâ
6. O hâkân-ı cihânın mazhar-ı eltâf u ihsânı
Beşîr Ağâ o zât-ı bî-adîl-i mekremet-pîrâ
7. Ki olup bir zamân şeyhü'l-harem izz ü saʿâdetle
O dergâh-ı refiʿin hidmetiyle buldu istiʿlâ
8. Mücerreb olmağ ile her cihetden sıdk u ihlâsı
Anı kurbuyla ihyâ eyledi hâkân-ı mülk-ârâ
9. Edüp dârü's-saʿâde mansıb-ı âlîsini ihsan
Nice demdir eder zâtıyla fahr ol mesned-i vâlâ
10. Melek-haslet muallâ-menzilet Ağâ-yı âlî-şân
Kemâl-i hüsn-i hulkuyla nihâd-ı pâki müstesnâ
11. Reşîd ü kâr-dân ü hûş-merd ü sâhib-i temkîn
Fezâil-perver ü kâmil-pesend ü âkil ü dânâ
12. Duâ-yı hayr celb etmekdedir hâkân-ı devrâna
Edüp hayrâta meyl ol zât-ı vâlâ-şân-ı bî-hemtâ
13. Bu dil-cû çeşme-i pâkîze-tarhı eyledi bünyâd
Ne zîbâ eyledi cûd u himem kânûnunu icrâ69
14. Bu mevkiʿ çârsû vü mecmaʿ-ı nâs olmağın bunda
Kemâl-i mertebe muhtâc idi bir çeşme-i zîbâ
15. Bu âb-ı pâki icrâ eyleyüp atşâna lutf etdi
Aceb tevfîka mazhar oldu ol sâhib-himem hakkâ
16. Aceb matbûʿ u vâlâ oldu el-hak tarh-ı dil-cûsu
Görenler ez-dil ü cân etdiler tahsîn-i müstevfâ
69

Bu mısra, çeşmenin kitabesinde “Ne zîbâ kıldı ihsân u kerem âyînesini icrâ” şeklindedir. Bkz. Hatice Aynur-

Hakan T. Karateke (1995). III. Ahmed Devri İstanbul Çeşmeleri. İstanbul: Büyükşehir Belediyesi Kültür İşleri
Daire Başkanlığı Yay. 173.

17. Kılup bânîsinin ömrün füzûn izz ü saʿâdetle
Kabûl ede bu hayrâtın cenâb-ı hâlıku'l-eşyâ
18. Beyân etdi Nedîmâ gayr-ı menkût ile târîhin
Bu raʿnâ çeşme-i pür-nûru yaptırdı Beşîr Ağâ [1140]
Târîh-i Berâ-yı Çeşme-i Mezbûr
İçinde taʿmiyeyle dedi târîhin Nedîm onun
Beşîr Ağâ sebîli yapdı andan akdı hep kevser
[1873-733:1140]
47
Târîh Berâ-yı Han-ı Kapudân Mustafâ Pâşâ Der-Bâzâr-ı Hacıoğlu
1. Vezîr-i pür-himem düstûr-ı ekrem âsaf-ı efham
Kapûdân-ı muʿazzam sıhr-ı hâs-ı âsaf-ı dânâ
1. Rıbât-ı köhne-i dünyâyı kıldı lutf ile tecdîd
Olup re'y-i rezîni kâr-sâz-ı millet-i beyzâ
2. Fürûg-ı maʿdelet re'yinden oldu dehre güsterde
Esâs-ı dîn ü devlet himmetiyle buldu istiʿlâ
3. Emel gülzârını hem hâlet-i dîbâ-yı Çîn etdi
Olup zîrinde dest-i cûdu ebr-i nev-bahâr-âsâ
4. Gerekdir kim süveydâ-yı dil-i Risto midâd olsun
Ederken hâme vasf-ı dâniş ü temyîzini imlâ
5. Felâtûnun zamânından berü hiç kimde cemʿ oldu
Bu gûne hûş-ı vâfir fehm-i kâmil akl-ı müstevfâ
6. O düstûr-ı mekârim-pîşe kim ecdâd-ı zî-şânı
Çü ecrâm-ı felek biri birinden eşref ü aʿlâ
7. Husûsâ cedd-i âlî-şânı İbrâhîm Pâşâ kim
Tamâm etmişdi asrında mekârim resmini icrâ
8. Cihânı eylemişdi niʿmet ü ihsâna müstağrak
Onun ahdında nâm-ı Bermekî olmuşdu nâ-peydâ
9. Şecâʿatla şehâmetle keremle cûd ile meşhûr
Vezîr-i bî-nazîr-i müşterî-tedbîr idi hakkâ
10. Cihânı gûşe gûşe eyleyüp maʿmûr u âbâdan
Bu şehr-i pâki dahı eylemişdi lutf ile ihyâ
11. Hazâ'in sarf edüp sular getirdüp sûk u bâzâra
Dekâkîn ü bedestân ile tezyîn etdi ser-tâ-pâ
12. Kazâ-yı âsmânî sonra bir âteş düşüp nâgeh
Bedestân yandı mânend-i derûn-ı âşık-ı şeydâ

13. Bu söz meşhûrdur kim bir binâ tâ olmaya vîrân
Olup maʿmûr bulmaz cüft ü tâkı rütbe-i ulyâ
14. Pes ol sadr-ı kerîmin lutf u cûdu görmedi lâyık
Kala âsâr-ı pâk-i ceddi böyle pest ü nâ-ber-câ
15. Buyurdu tâ ki ebnâ-yı sebîli kılmağa terfîh
Bedestânın yerine ola bir hân-ı bülend inşâ
16. Hakîkat reh-güzâr üzre olan büldân-ı etrâfa
Bedestândan ziyâde han yapılmak elyak u ahrâ
17. Husûsâ böyle hân-ı bî-bedel kim dil-güşâlıkda
Onun her suffası gûyâ ki bir nev kasr-ı müstesnâ
18. Esâs-ı pür-şükûhu sedd-i Zü'l-karneynden muhkem
Firâz-ı âstânı çarh-ı vâlâ-tâkdan bâlâ
19. Cihânda böyle hâtır-güşâ cây-ı latîf olmaz
Yolundan alıkor İbnü's-sebîli neyleyim ammâ
20. Ki böyle me'men-i pâkîzeye vâsıl olan âdem
Ne mümkindir ki bir kaç günde kâmın ede isti'fâ
21. Hele pek mevkiʿinde hayr-ı pâk oldu mübârek bâd
Hudâ bânisinin iclâlin etsin gün-be-gün aʿlâ
22. Nedîmâ ona târîh oldu menkûtu bu mısraʿın
Bu âlî hânı muhkem yapdı bunda Mustafâ Pâşâ [1138]
48
Târîh-i Defterdâr-şoden-i Mîr İzzet Ali Beg
1. Mübeccel âyet-i nûr-ı kiyâset mîr İzzet kim
Berâberdir kitâba nüsha-i âdâbının harfi
2. Emîr-i kişver-i endîşe kim hall-i maʿânîde
Eger bir nokta koysa hâmesi bircis der yekfî
3. Ser-i mûdan dahı bârîk olursa nükte vü maʿnâ
Şikâf eyler onu bir nice defʿa gûşe-i tarfı
4. Cüvân-merd ü mekârim-pîşe zât-ı bî-muʿâdil kim
Değildir mümkin el-hak hâme-i Vassâf ile vasfı
5. Ana mevrûs idi bu mansıb-ı vâlâ-yı istîfâ
Yahud kim zât-ı âlî-kadrine meşrûta bir vakfı
6. Bu câh u menzilet kim olmuş idi bir zamân muʿtel
Bi-hamdillah gelüp kilkinden oldu şimdi müsteşfî
7. Meserretle ser-â-ser vaktimiz nevrûz u ıyd oldu
Hudâya hamd kim bahtın görüldü böyle bir lutfu
8. Kılup mahfûz Bârî gevher-i zât-ı keremkârın

Murassaʿ efser-i ikbâlin olsun mâye-i rasfı
9. Nedîmâ dedi fart-ı sıdk u ihlâs ile târîhin
Alî Beg oldu müjde mecd ile bi'l-fi‘l müstevfî [1141]
49
Târîh-i Berâ-yı Mehâsin-i Sabîhî Çelebi
1. Beytü'l-gazel-i işve Sabîhî Çelebi kim
Her cünbişi hem-hâlet-i eşʿâr-ı sabîha
2. Bakdıkça olur tûti-i eşkeste-zebân lâl
O laʿl-i nemek-rîze o güftâr-ı melîhe
3. Gül-berk-i izârında biten sebze-i hattın
Târîhini cûyende iken kilk-i karîha
4. Bu mısraʿ-ı garrâyı Nedîmâdan işitdik
Nûr âyetini yazdılar o vech-i sabîha [1122]
50
Târîh-i Kasr-ı Vezîr-i Mükerrem Kapudân Mustafâ Pâşâ
Der-Bağçe-i Vefâ
1. Şehenşâh-ı cihân Sultân Ahmed Hân Gâzî kim
Der-i devlet-me'âbı mültecâ-yı Husrev ü Dârâ
2. Hudâvend-i Ferîdun-şevket ü İskender-ârâyiş
Sezâ olsa selâtîn âstânında cebin-fersâ
3. Varup tâ dûş dûş u rû-be-rû olmuş dü-peykerle
Çıkup ser-mehçe-i râyâtı tâk-ı çarhdan bâlâ
4. Fürûğ-ı re'yi âfak-ı cihâna saldı bir pertev
Ne pertevdir o kim subhun cebîninden olur peydâ
5. Sehâb-ı keffi kim bir feyz bahş etmişdi deryâya
Onun âsârıdır ceyb-i sadefde gevher-i yektâ
6. Olurdu muʿterif taksîrine şerm ü hacâletle
Edeydi hidmet-i bâb-ı refîʿin hâce-i dânâ
7. Müsahhar emrine emlâk-ı şâhân-ı Arab cümle
Hem iklîm-i güzîn-i Rûm u hem mülk-i Acem hâlâ
8. Kemâl-i rüşdüne erkânı mümtâz olduğu şâhid
Husûsâ kim vezîr-i aʿzamı düstûr-ı mülk-ârâ
9. Cenâb-ı Hazret-i Dâmâd İbrâhîm Pâşâ kim
Vücûduyla yeniden buldu revnak devlet-i ulyâ
10. Gül-istân gibi mülkü eyledi hâşâkden tathîr
Edüp ebr-i bahâr-ı re'feti seylin cihân-peymâ
11. Nice bî-keslere her lahza lutfu olmada yâver

Nice dil-mürde-i nâ-kâmı cûdu kılmada ihyâ
12. Mekârim hidmet-i tabʿında dâmen der-miyân bende
Edeb ser-meclis-i hâsında mukbil çâker-i ber-câ
13. Ederse ittikâ devletle dîbâ-gerde bâlîne
Nesîm-i hulkunun feyzinden olur gülleri bûyâ
14. Ne mümkin lâyıkınca medh zât-ı âlem-ârâyı
Tutalım kim onu vasf eyleyen Vassâf imiş farzâ
15. Sadâret mesnedin teşrîf edelden yümn ü devletle
Cihânda eyledi hakkâ vezâret şânını iʿlâ
16. Şehenşâh-ı cihân kim âftâb-ı burc u şevketdir
Şuâʿıdır o şemsin ol vezîr-i mekremet-pîrâ
17. Ki feyzi eylemişdir ol şuâʿın gevher-i kân-veş
Cenâb-ı sıhr-ı zî-şânın kemâl-i terbiyet hakkâ
18. Kapûdan Mustafâ Pâşâ-yı deryâ-dil ki olmuşdur
Kemâl ü fazl ile zât-ı hümâ-pervâzı müstesnâ
19. Melek-haslet muʿallâ-menzilet düstûr-ı pür-himmet
Kamer-talʿat Aristo-menkabet sadr-ı Felâtun-râ
20. Hıtâb-ı müstetâbından ibâret nükte vü maʿnâ
Nigâh-ı mû-şikâfından kinâyet gamze vü îmâ
21. Letâfet lehçesinde şöyledir kim nerm ü nâzükdür
İtâb-ı telhi de mânende-i hâr-ı gül-i zîbâ
22. Olurdu zât-ı vâlâ-kadrine teşbîh şâyeste
Kabûl etse eger akl-ı mücerred peyker ü sîmâ
23. Vefâ bâğı o sadra maskat-ı re's olup olmuşdur
Kadîmî dürr-i zât-ı pâkine hem-çün sadef me'vâ
24. Edüp dîrîne hubbun hüsn-i mevkiʿ dem-be-dem te'yîd
Nice dil-keş binâlarla onu zeyn etdi ser-tâ-pâ
25. O bâğ ancak şeh-i zî-şân u sadr-ı aʿzama lâyık
Hemân bir kasr-ı vâlâ-mesnede muhtâc idi gûyâ
26. Ki teşrîf eyledikçe izz ü devletle geh ü bîgâh
Ola tarh-ı nevi tabʿ-ı hümâyûna ferah-efzâ
27. Hemân dem ol mühimmin eyleyüp itmâmına himmet
Yapıldı yümn ü iclâl ile bu nev-kasr-ı müstevfâ
28. Zihî nev-mesned-i şâhâne vü tarh-ı vezîrâne
Ki cârûb olsa lâyık hâki üzre şeh-per-i ankâ
29. Zihî himmet ki koymuş nev-bahârı sûret-i kasra
Zihî sanʿat şebâb eyyâmın etmiş âb-veş icrâ

30. Döşenmiş ferşine kalîçe-âsâ pertev-i meh-tâb
Çekilmiş farkına çün sakf-ı bâlâ sâye-i tûbâ
31. Sürûr u inbisât u şevkı etdi kendüye teshîr
Olup gûyâ müselles vefk bu üç suffa-i vâlâ
32. Ya bu fevvâre-i dilcû ki ger sakf olmasa âbı
Çıkar tâ âsmânın tâkına medd-i nigâh-âsâ
33. Ya bu havz-ı musaffâ karşısında kasr-ı zîbânın
Tutar âyîne bir mahbûb-ı raʿnâ pîşine gûyâ
34. Onun dahı verâsında o nâzük kasr-ı nev-bünyâdın
Ki tarh-ı pâk-i dil-cûsuna dil meftun hıred şeydâ
35. Husûsâ kim o fâhir selsebîl-i rûh-perver kim
Safâsı gerden-i hoy-kerde-i hûbân gibi raʿnâ
36. Ser-â-pâ feyz-i hâlet zîr ü bâlâ bâğ-ı pür-behcet
Ki olmuş zîri bâlâsına hayran zîrine bâlâ
37. Mübârek eyleyüp Bârî teʿâlâ izz ü devletle
Hemîşe sâhası şevk u tarabdan kalmasın tenhâ
38. O şehenşâh-ı vâlâ kadri hem dâmâd-ı zî-şânı
Onun da sıhr-ı hâsın dâ'imâ mahfûz ede Mevlâ
39. Nedîmâ böyle tahrîr eyledi târîh-i itmâmın
Vefâda yapdı bu nev kasrı zîbâ Mustafâ Pâşâ [1140]
51
Târîh-i Çeşme-i Kapûdân Mustafâ Pâşâ Der-Üsküdâr70
1. Şehenşâh-ı hümâyun-pâye Sultân Ahmed-i Gâzî
Ki şâmildir cihâna lutfu ebr-i nev-bahâr-âsâ
2. Muʿazzam şehriyâr-ı maʿdelet-perver ki fahr eyler
Ferîdun bâb-ı iclâlinde olmağla cebin-fersâ
3. O hâkân-ı cihânın sıhr-ı hâs-ı mekremetkârı
Vezîr-i aʿzam İbrâhîm Pâşâ-yı Felâtun-râ
4. Şeref-âbâdı kıldıkda o şâhenşâh içün bünyâd
Ana bir cûybârı menbaʿından eyledi icrâ
5. Firâvân olmağ ile âb-ı lutf-ı şehriyârîden
Ricâl-i devlet etdi Üsküdârı sû-be-sû irvâ
6. Kapûdân-ı mükerrem sıhr-ı efham kim semâhatda
Kef-i cûdundan alır feyz-i cûşu lücce-i deryâ

70

Bu kıt‘a, sadece Ü nüshasında vardır.

7. Vezîr-i bî-muʿâdil sadr-ı kâmil kim fezâ'ilde
Değil hem-ser ona İbnü'l-Amîd ü Bû Alî Sînâ
8. Melek-haslet muʿallâ-menzilet düstûr-ı pür-himmet
Ki zât-ı pâkidir kân-ı cihânda gevher-i yektâ
9. Şehenşeh devletinde ol vezîr-i âsman-mesned
Yapup bu çeşme-i pâki güzel hayr eyledi hakkâ
10. Hemîşe şehriyâr-ı âlem ü sadr-ı cihânbânı
Hem ol düstûr-ı zî-şânı mü'eyyed eylesin Mevlâ
11. Nedîmâ böyle tahrîr eyledi târîh-i itmâmın
Bu dil-cû çeşmeyi yapdı Kapûdan Mustafâ Pâşâ

[1142]

52
Târîh-i Berâ-yı Çeşme-i Şeyhü'l-islâm-ı Sâbık Dâmâdzâde
Ebu'l-hayr Ahmed Efendi Der-Karye-i Südlüce
1. Cenâb-ı Hazret-i Dâmâdzâde yümn ü devletle
Hemîşe ziynet-i sadr-ı bülend-i izz ü şân olsun
2. Ser-engüşt-i keremkârındaki kilk-i himem-perdâz
Zülâl-i saf-ı tahkîke hemîşe nâvdân olsun
3. Mededkârî-i ebr-i himmet ü cûduyla hem-vâre
Dil-i erbâb-ı istiʿdâd u dâniş gül-sitân olsun
4. Zebân-ı pâki dâ'im çeşme-i âb-ı hayât-âsâ
Fezâ-yı mekremetde rûh-bahş-ı teşnegân olsun
5. Bu zîbâ çeşmesârı eyledi ihyâ ki şâyândır
Denirse âbı cism-i teşneye rûh-ı revân olsun
6. Aceb muhtâc idi âb-ı revâna bu mahal hakkâ
Hayât-ı tâze verdi halka lutfu câvidân olsun
7. Muvaffak oldu çünkim böyle vâlâ hayr-ı cârîye
Sezâdır kim duʿâsı cümleye vird-i zebân olsun
8. Dahı böyle nice hayrâta tevfîk eylesin Bârî
Ki her birisi mezkûrü'l-lisân-ı ins ü cân olsun
9. Hemân zât-ı kerîmi dâ'imâ izz ü saʿâdetle
Makâm-ı câh u ikbâl üzre şâd u kâm-rân olsun
10. Nedîmâ söyledi târîh-i itmâmın bu mısraʿla
İçin nev-çeşme-i pâkîzeden mâ nûş-ı cân olsun [1142]
53
Târîh Berâ-yı Tiflîs ü İʿtizâr
1. Şehriyârâ ben kulun Tiflîs imlâsın meger
Hak bilir yâsız da câ'izdir sanırdım bî-gümân

2. Yapılan târîhlerde sonra gördüm kim onu
Cümle hep yâ ile yazmışlar gürûh-ı şâʿirân
3. Ben de yazup yâ ile nâ-çâr târîhin dedim
Dâd-ı Sultân Ahmedî Tîflîse dek oldu revân [1139-4: 1135]
54
[Târîh-i Çeşme Der-Nev-şehir]71
1. Âsaf-ı gerdûn-haşem düstûr-ı İskender-alem
Yaʿni İbrâhîm Pâşa ol vezîr-i bî-misâl
2. Hazret-i Hân Ahmedin dâmâd-ı âlî-şânıdır
Görmemişdir mislini bu mesned-i câh u celâl
3. Cûdu isrâ eyleyüp bu çeşme-i pâkîzeyi
Eyledi leb-teşnegâna feyz-i sad-birr ü nevâl
4. Habbezâ ser-çeşme-i pür-ferr ü tâb u bî-nazîr
Kim temâşâsı gönüllerde komaz gerd-i melâl
5. Tarh-ı pâki ol kadar hâtır-firîb ü dil-güşâ
Seyr edenler onu tahsîn etmemek emr-i muhâl
6. Vasfını etmek murâd üzre ne mümkindir onun
Kim görenler tarh-ı hûbun oldular hayretle lâl
7. Hak ede bânîsinin ikbâl ü iclâlin füzûn
Âftâb-ı devletine ermeye hergîz zevâl
8. Yazdı bu mısrâʿ-ı pâkîzeyle târîhin Nedîm
Oldu bîrûn ayn-ı İbrâhîm Pâşâdan zülâl [1133]
55
[Târîh Berâ-yı Hammâm Der-Nev-şehir]72
1. Vezîr-i aʿzam İbrâhîm Pâşâ-yı kerem-muʿtâd
Ki yokdur himmet ü cûd u mekârimde ona hemtâ
2. Cenâb-ı Hazret-i Hân Ahmedin dâmâd-ı zî-şânı
Duʿâ-yı devletin eyler gerek aʿlâ gerek ednâ
3. Vezîr-i âkil ü kâmil müşîr-i bî-muʿâdildir
Zamân-ı devletinde oldu âsûde bütün dünyâ
4. Cihânı eyledi cûd u sehâsı şöyle âbâdan
Ki reşk eyler zemîne şimdi ehl-i cennetü'l-me'vâ
5. Husûsa Muşkara şehrin edüp maʿmûr u âbâdan
71

Ahmed Refik (1926). “Nedîm’in Gayr-i Matbû Bir Kitâbesi”. Milli Mecmua 7/75: 1215; Ahmet Refik (1924).

Âlimler ve Sanatkârlar. İstanbul: Orhaniye Matbaası. 290.
72

Ahmed Refik (1926). “Nedîm’in Gayr-i Matbû Bir Kitâbesi”. Milli Mecmua 7/75: 1215.

Bu hammâm-ı latîf ol şehre verdi zîb ü fer hakkâ
6. O denlü pâk ü rûşendir letâfetle nezâfetle
Ki câmı dîde-i hurşîde olmuşdur ziyâ-bahşâ
7. Ana bir hasta âdem girse derdinden bulur sıhhat
Değil hammâm bu dârü'ş-şifâ-yı feyzdir gûyâ
8. Gelüp bir şevk vasfından Nedîme dedi târîhin
Bu nev hammâmı İbrâhîm Pâşâ eyledi inşâ [1134]
56
[Târîh-i Çeşme Der-Ürgüp]73
1. Vezîr-i aʿzam İbrâhim Pâşâ-yı keremver kim
Anılmaz ona nisbet nâm-ı Caʿfer mülk-i dünyâda
2. Cenâb-ı Hazret-i Hân Ahmedin dâmâd-ı zî-şânı
Ki yokdur görmemiş ihsânını aʿlâ vü ednâda
3. Pes ol düstûr-ı zî-şân eyledi on çeşmesâr icrâ
Ki her birinin âbı sîme benzer hüsn-i sîmâda
4. Nedîm-i bende ol âsâr-ı pâkin dedi târîhin
Su iç gel çeşme-i dil-cûy-ı İbrâhîm Pâşâda [1133]
57
[Târîh-i Kütüb-hâne Der-Nev-şehir]74
1. Şerîʿat sâliki Sultân Ahmed Hân Gâzî kim
Hemîşe kârı temhîd-i esâs-ı şerʿ-i garrâdır
2. Cihânın mâliki hâkân-ı emced kim celâletle
Vücûdu rûy-ı arz üstünde zıll-ı Hak teʿâlâdır
3. Şeh-i sâhib-zafer sâhib-kırân-ı heft-kişver kim
Gubâr-i pâyine şâhân-ı âlem çehre-fersâdır
4. Nigîninden misâl-i mihr ferr-i saltanat zâhir
Rikâbından çü izzet pertev-i şevket hüveydâdır
5. Vezîr-i aʿzam u dâmâdı ol hâkân-ı zî-şânın
Ki fenn-i himmet ü cûd u sehâda hayret-efzâdır
6. Gelelden devlet ü ikbâl ile ol sadr-ı vâlâya
Şeb u rûz ihtimâmı nazm-ı ahvâl-i re‘âyâdır
7. Cihânda arzûsu dil-harâb olmuşları taʿmîr
Hemîşe pîşesi hayrât ile dünyâyı ihyâdır
73
74

Ahmet Refik (1924). Âlimler ve Sanatkârlar. İstanbul: Orhaniye Matbaası. 290. 286.
Ahmet Refik (1924). Âlimler ve Sanatkârlar. İstanbul: Orhaniye Matbaası. 288-89; Arif Bilge (1966).

Nevşehir ve Lâle Devri Tarihi. Konya: Nazımbey Basımevi. 60-62.

8. Nümâyândır yanında herkesin esrâr-ı pinhânı
Zamîr-i enveri gûyâ ki mir'ât-ı mücellâdır
9. Sitanbul içre vü etrâfda bî-haddır âsârı
Husûsâ kim bu beytü'l-kütb-i âlî âlem-ârâdır
10. Derûnu gûne gûne nüsha-i dil-cû ile memlû
Birûnu zîb ü ârâyiş ile bî-misl ü hemtâdır
11. İçinde var nice cüzler kitâb-ı bî-muʿâdil kim
Onun her birisi hayret-fezâ-yı İbn-i Sînâdır
12. Hele ihyâ-yı ilm ü fazl içün böyle eser yapmak
Cenâb-ı sadr-ı âlî-himmete tevfîk-i Mevlâdır
13. Bununla hak bu kim âsâr-ı hayrın eyledi tekmîl
Ki neşr-i ilme bâʿis hayr-ı vâlâ-şân-ı zîbâdır
14. Hudâ hem-vâre tevfîk eylesin hayrâta bânîsin
Nice âsâr ola lutfundan onun nev-be-nev sâdır
15. Nedîmâ harf-i menkût ile tahrîr etdi târîhin
Bu beytü'l-kütb-i âlî tarh-ı İbrâhîm Pâşâdır [1140]
58
[Târîh-i Çeşme Der-Nev-şehir]75
1. Hazret-i Hân Ahmedin dâmâd u sadr-ı aʿzamı
Yaʿni İbrâhîm Pâşâ-yı güzîn-i saf-şiken
2. Cebhe-i âhbâbına peyvestedir nûr-ı sürûr
Gerden-i aʿdâsına vâbestedir tîğ ü kefen
3. Âsaf-ı Cem-pâye düstûr-ı hümâyun-sâye kim
Tâzelendi ahd-i ikbâlinde gerdûn-ı kühen
4. Etdi efzûn âleme inʿâm u ihsânın tamâm
Etsin efzûn izz ü ikbâlin Hudâ-yı zü'l-yemen
5. Böyle bir hâlet-fezâ ser-çeşme bünyâd etdi kim
Lûlesinden su gibi akmakdadır dürr-i Aden
6. Bârekellah bârekellah çeşme-i âb-ı hayât
Su değil bu nûrdur ammâ ki olmuş mevc-zen
7. Hak teʿâlâ devletin efzûn ede ömrün mezîd
Derd-i gamla çâk çâk olsun adüvv-i pür-fiten
8. Söyledi târîhini onun Nedîmâ bendesi
“Ola bîrûn ayn-ı İbrâhîm Pâşâdan leben” [1137]76
75

Ahmet Refik (1924). Âlimler ve Sanatkârlar. 291-92.

76

Tarih mısraında metin tamiri yapıldı.

59
[Târîh-i Berâ-yı Tavukçu Çeşmesi Der-Nev-şehir]77
1. Şehenşâh-ı cihân şevketlü Sultân Ahmed-i Gâzî
Ki zâtı saltanat tâcında olmuş gevher-i yektâ
2. Şeh-i âlem hidîv-i Cem-haşem hâkân-ı aʿzam kim
Müsellem kabza-i teshîrine ser-tâ-be-ser dünyâ
3. Vezîr-i aʿzam u dâmâdı ol hâkân-ı devrânın
Ki lutf u cûduna dil-beste olmuşdur bütün dünyâ
4. Cihânbân-ı muʿallâ-pâye İbrâhîm Pâşâ kim
Kemâl-i re'feti âfâkı kıldı gülşen-i me'vâ
5. Sadâret mesnedin teşrîf edelden zât-ı vâlâsı
Cihânda eyledi hakkâ vezâret şânını i ʿlâ
6. Bu dil-cû çeşmesârı dahı bünyâd eyleyüp bunda
Binâ-yı bî-âdil oldu bu çeşme dil-keş ü vâlâ
7. Hudâ kılsın hemîşe devletin pâyende ol sadrın
Hemîşe re'y ü tedbîri ola âlemde mülk-ârâ
8. Tamâm oldukda târîhin Nedîmâ söyledi onun
Bu aynı cûd-ı İbrâhîm Pâşâdır kılan ihyâ [1139]
60
[Târîh-i Çeşme Der-Nev-şehir]78
1. Cihânın mâliki şevketlü Sultân Ahmed-i Gâzî
Mükerrem zâtı gûyâ rûhudur bi'l-cümle dünyânın
2. O hâkân-ı muʿallâ-pâye ol sultân-ı âlî-şân
Ana nisbetle yok mikdâr-ı zerre kadri Dârânın
3. Şehenşâh-ı muʿazzam kim onun ihsânıdır şimdi
Bu âlemde veliyy-i niʿmeti düstûr-ı zî-şânın
4. Vezîr-i aʿzam İbrâhîm Pâşâ-yı kerem-güster
Ki tecdîd eyledi âlemde resmin lutf u ihsânı
5. Melek-haslet me'âlî-menkabet dâmâd-ı ekremdir
Onun zât-ı kerîmi revnakıdır sadr-ı aʿlânın
6. Lisân ile kalemle dest ile bezl eyleyüp lutfun
Kulûbun ser-be-ser celb eyledi aʿlâ vü ednânın
7. Husûsâ bu müzeyyen çeşme-i dil-cûsunun el-hak
Safâ-yı âb-ı pâki cân katar cânına insânın
77

Ahmet Refik (1924). Âlimler ve Sanatkârlar. 292-93.

78

Ahmet Refik (1924). Âlimler ve Sanatkârlar. 292-93.

8. Kılup Hak dâ'imâ şân-ı şerîfin izz ile âlî
Bu âb-âsâ ola yere yüzü hem-vâre aʿdânın
9. Nedîmâ söyledi atşâna bu mısraʿla târîhin
İçen mâ çeşme-i pâkinden İbrâhîm Pâşânın [1139]
61
Târîh-i Çeşme Der-Kurb-ı İbâdullah79
1. Cenâb-ı hazret-i dârü's-saʿâde
Nezîr Ağâ ki zâtı reşk-i dârâb
2. Murâd u maksadı hayr olmağ ile
Duʿâcısıdır onun şeyh ile şâb
3. Âhâlî-i İbâdullaha dahı
Mücedded çeşme yapup etdi sîrâb
4. Nedîmâ hıfz ede dâ'im hatâdan
Ol âğâ-yı celîlü'ş-şânı Vehhâb
5. Dedim târîhini lutf u ahadla
İbâdullaha su rahmetdir iç âb

[1114]

62
Çeşme-i Şehzâde Abdü'l-hamîd Der-Kurb-ı Câmiʿ-i Hâcı Bekîr80
1. Şâhenşeh-i âli-neseb hâkân-ı pür-mecd-i haseb
Sultân Ahmed Han ki hep âlem derinden müstefîd
2. Olmuşdu çokdan Üsküdar leb-teşnelikle bî-karâr
Ol şeh bulup bir cûy-bâr yapdı ona râh-ı medîd
3. Şâhenşeh-i cûd-âzmâ ol sudan etdikde atâ
Bu çeşmeyi kıldı bînâ şehzâdesi Abdü'l-hamîd
4. Kilk-i Nedîm-i pür-hüner târîhini bu resme der
Bu çeşme-i vâlâ peder şehzâde-i Abdü'l-hamîd

[1141]

63
Der-Vasf-ı Sebîl
1. Nice reşk-i behişt oldu demez âdem gel insâf et
Nazar kıl selsebîl-i sâfa bak kasr-ı dil-ârâya
2. Revâdır âb-ı cân-bahşine dense çeşme-i tesnîm
79

Hafız Hüseyin Ayvansarayî (1985). Mecmûa-i Tevârîh. haz. Fahri Ç. Derin-Vahid Çabuk. İstanbul: Edebiyat

Fakültesi Yay. 363-364.
80

Hafız Hüseyin Ayvansarayî (1985). Mecmûa-i Tevârîh. 46; Hatice Aynur-Hakan T. Karateke (1995). III.

Ahmed Devri İstanbul Çeşmeleri. 211.

Ki oldu mâ-sadak aynen tüsemmâ selsebîlâya
64
1. Sürin üstündedir dik dik gibi şimdi kemerler hep
Miyân-ı dil-berânda bir yeni çıkdı kıyâfet var
2. Cihânı bend eder sana o perçem gayri n'eylersin
Yürü ey serv-i âzâdım başında yürü devlet var
3. Unutdurdu bana serv-i revânı dün gül-istânda
Efendim bir uzun boylu yeşil atlaslı âfet var
4. Henüz on ikiden on üç gün eksik yaşı ammâ kim
Ayın ondürdünü yâd etdirir bir mâh-ı talʿat var
65
1. Meşâgıl-ı edeb erbâb-ı nazma bî-câdır
Zamânemizde cehil rükn-i şâʿiriyyet iken
2. Bülend olur yine âvâze-i hüner lâbüd
Adûlar âyîne-âmâde-i şemâtet iken
3. Henüz geçmedi hûn-hârelikden ol âfet
Tamâm gamzesi ser-germ-i câm-ı nahvet iken
4. Galat mı nisbeti ol şûh mushaf-ı hüsne
Sevâd-ı hatt-ı ruhu sûre-i berâʿat iken
6681
1. Ey bâd-ı sabâ cân u dile müjdeler eyle
Ol serv-i revân seyr-i çemenzâra gelir mi
2. Tezyîn edeyim reh-güzerin hûn-ı dilimle
Ol nûr-ı basar nâz ile gülzâra gelir mi
3. Bir şeb bana vaʿd etdi kudûmün leb-i dil-ber
Beytü'l-hazâna bilmem o meh-pâre gelir mi
4. Derd-i dile arz etmededir merhem-i vaslın
Ol rûh-ı mükerrem-dil o mekkâre gelir mi
5. Yakdı dil-i virânımı sevdâ-yı mahabbet
Eyâ bu haber gûş-ı cefâkâra gelir mi
6. Yoklar mı aceb çâkerini ol şeh-i hûbân
Bir sâde selâmı bu giriftâra gelir mi
67
1. Hep kesb-i yedindir başına ne gelirse
Resm olmuş ezel hatt-ı cebin nakş-ı kef içre
2. Çarh üzre dırahşan sanırım pençe-i mihri
81

Bu şiir, sadece T nüshasında vardır.

Engüştlerin velvele etdikçe def içre
3. Zulmetkede-i ebri biraz etmeyicek câ
Lü'lü' bulamaz katre-i nîsan sadef içre
4. Tâb-âver-i kettân mı olur aşk-ı sebük-mağz
Ateş olamaz hâsılı mestûr alaf içre
68
1. Laht-ı ciger mi kaldı dil-i hun-giriftede
Zahm-âşinâ-yı hançer-i ser-tîzin olmadık
2. N 'etdikse eyledik senin ey çarh-ı dun senin
Minnet-gedâ-yı sâgar-ı nâ-çîzin olmadık
3. Bir kez şu arsagehde dirîğ ey levend-i şûh
Pâ-mâl-i ablak-ı haşir-engîzin olmadık
69
1. Ne çâre almış ezel mekteb-i sebâta dili
Veren bu hassa-i hüsnü dil-sitânımıza
2. Ne derd ise çekelim kavs-ı ebrûvânını lîk
Cefâ-yı nâvek-i müjgânı geçdi cânımıza
70
1. Biz ol harâb-ı elestiz ki hem-çü tevbe-i rind
Şikestelik yaraşır destde sifâlimize
2. Tefe'ül etmiş idik şeb hayâl-i hattınla
Sevâd-ı âyet-i ve'l-leyl geldi fâlımıza
71
1. Hamâme-veş harem-i kûyunu tavâfda dil
Dirîğ bizden o âhû-nigeh remîde henüz
2. Gunûde çeşmi yine bîm-i gamze sabr-şiken
Cihân kırılmada şemşîr nâ-keşîde henüz
72
1. Ey gönül sahn-ı çemende leb-i deryâ faslın
Bir sanemle edegör kâm alasın dünyâdan
2. Yohsa bir dişleri dür kâmeti serv olmayıcak
Ne biter sahn-ı çemenden ne çıkar deryâdan
73
1. Ey gönül duht-ı rezi almak ise maksûdun
Hele bir kerre de var hâne-i hammârda gör
2. Tâze şâh üzre açılmış gülü seyr etdin ise
Bir de gel câmı hele dest-i kadehkârda gör
74
1. Zulm etdi hayf tıfl-ı dile dâye-i felek

Ol bed-mihrden almadılar dâdımız bizim
2. Çıkmaz hayâli dîdeden ol mest-i işvenin
Mînâda neş'e buldu perî-zâdımız bizim
75
1. Dâğ-ı reşk etdi beni gayre nigâh-ı hışm edüp
Bü'l-aceb sihr etdi çeşmin şîve-i âzârda
2. Mihrin eyler pençesin pejmürde her müjgânımız
Sîr-çeşm olsak temâşâ-yı cemâl-i yârda
76
1. Tıfl iken dahı fürûğ-ı hüsnü şehr-âşûb olup
Yakdı kundakdan o âfet âlemi âteşlere
2. Şîr-mest-i aşka olmaz vâye sad rıtl-ı girân
Neylesin bir cürʿa-i nâ-çîz deryâ-keşlere
77
1. Şâh-ı gül teşbîh ederdim sana isbât eyledin
Nev-bahâr ardınca geldin sâgar-ı sahbâ tutup
2. Gördüm ol âhû-nigâh ardınca ser-gerdan gönül
Gird-bâd-âsâ giderdi dâmen-i sahrâ tutup
78
1. Nerm-ten dil-berlerin âzârı da şîrîn olur
Lezzetin telh eylemez çîn-i cebin pâlûdenin
2. Gör leb-i laʿl ü dür-i dendânın olmaz mı aceb
Jâle-hîz olmak derûnu gonca-i negşûdenin
3. Olmasın gâfil zükâmından dimâğ-ı nahveti
Sâye-perverd-i gül-i bâlîn olan âsûdenin
79
1. Değilmiş kasdı hançer çekmek ol ser-mest-i tannâzın
Hemân âgûş açup zerrin kemer göstermek istermiş
2. Tebessümle nigâhından hayâl etdim senin zâlim
Bize laʿl-i şeker-bârın güher göstermek istermiş
80
1. Sarây-ı şehriyârî bir aceb bâğ-ı meserretdir
Kurulmuşdur esâsı izz ü câh-i iftihâr üzre
2. O bâğın her dırahtı mîve-dâr-ı izz ü devletdir
Atarlar taşı elbette dıraht-ı mîve-dâr üzre
81
1. Sâkî duracak zamân değildir
Fevt etmeyelim dem-i şebâbı

2. Bir hâlete koy beni ki olsun
Dûşumdaki sof dahı şarâbî
82
1. Eylesin lebrîz-ı şevk ol dil-rübâ kim dilleri
Böyle bir vakt-i neşât-efzâ dahı girmez ele
2. Nâzenînim görse işven bezm-i meyde cûş edüp
Hâletinden raksa başlar sâgar-ı sahbâ bile
83
1. Ey rûh-ı musavver nice teşbîh edeyim ben
Nahl-i kadinin cünbüşüne serv-i revânı
2. Hep işvelerin eylemede aklımı târâc
Ey şûh hasen mülkünün âşûb-ı cihânı
84
1. Rü'yet-i kâkülün ey hûr-ı behiştim ki senin
Dil-i sevdâ-zedeye beste-i zencîr oldu
2. Pek sakil gösterir ol şûh ile ülfet ammâ
Zahm-ı nâsûrumuza merhem-i iksîr oldu
85
Der-Hakk-ı Karakaş Ali Efendi
1. Görme yüzünü Karakaşın sorma mezhebin
İman zügürdü fısk u fücûrun ganîsidir
2. Dürzî değil yezîd değil sürhsâr değil
Kâfir hemân dürüst Acem Ermenîsidir
86
Der-Hakk-ı Sadık
1. Kanı Sadıkın o evvelki demleri şimdi
Zamâne eyledi lahm-ı kadîd-veş lâgar
2. Olalı illet-i bâsûra mübtelâ g....
Fürûğ-ı şemʿ-i cemâlin yerinde yeller eser
87
Der-Hakk-ı Sadık
1. Rîh-i hıkkeyle Sadîkin hele sorma hâlin
Hârhâr ile geçer şimdi bütün evkâtı
2. Tabʿ-ı murdârı edüp ânîde şimdi te’zîn
Taşra urdu dem-i fâsid gibi hicviyyâtı

NAZMLAR
1
1. Habbezâ cilvegâh-ı nev-bünyâd
Habbezâ habbezâ mübârek bâd
2. Her hıyâbân dırahtı ayş u tarab
Her bün-i sahtı nakd-i vakt-i murâd
3. Reşk-i feyz-i nesîm-i sâfından
Ferruh-âbâd-ı Isfahân ber-bâd
4. Cûy-ı şîr ile âbı hem-şîre
Hâki hâk-i behişt ile hem-zâd
5. Himmet-i âsaf-ı keremver ile
Oldı hakkâ bu cây Şevk-âbâd
282
1. Zihî cây-ı safâ-bahşâ ki yokdur misli dünyâda
Onun her gûşesinde bin sürûr u şevk âmâde
2. Hudâ ömrün ziyâd etsin o sultân-ı cihândârın
Hemîşe devlet ile zevk ede bu kasr-ı vâlâda
3
82

Bu şiir, sadece T nüshasında vardır.

1. Çîn-i ebrûdan hemân maksûd nâzişdir bize
Yohsa bilmez mi itâb etmek nevâzişdir bize
2. Râh-ı pür-çehde geçer âhestegân çâpükleri
Esb-i bahtın germî-i reftârı nâzişdir bize
4
1. Gamze pür-zehr çıkar çeşm-i tenük-hûsundan
Kişver-i hüsnünün ejder doğar âhûsundan
2. Zevklendik gece tanbûru biraz söyletdik
Mutrıbın inmedi zâlim ser-i zânûsundan
3. Sanmanız lükneti var harf-i giran cünbiş eder
Mest olup bûy-ı şarâb-ı leb-i dil-cûsundan
5
1. Yine çü rûd çemenlerde cüst ü cûmuz var
O servin öpmeğe ayağın arzûmuz var
2. Garaz humâr-şikenlik olursa besdir bes
Bizim gönül gibi eşkeste bir sebûmuz var
6
1. O mest-i işveyi der-hâb edüp bahâne ile
Hele murâdına erdin gönül fesâne ile
2. Çemende sâzına mızrâb urup yine mutrıb
Semend-i şevkımı cüst etdi tâziyâne ile
3. Kirişme-sâz edüp ebrûyu çeşm-i gûyâsı
Nühüfte-savt ile şeh-nâz okur kemâne ile
7
1. Dil fikr-i lebin cânda nihân eylemek ister
Cânım daralır âh u figân eylemek ister
2. Aşk odu yakup sînede bir şemʿ-i fürûzân
Esrâr-ı dili halka ıyân eylemek ister
8
1. Mâ'il oldum bir siyeh-çerde cüvân-ı şeb-reve
Tâk-ı ebrûsun görenler benzedir mâh-ı neve
2. İltifât-ı yâra mağrûr olma dil verme Nedîm
Gör ne kanlar yutdurur ol meh hele bir kez seve
9
1. Gel ey piyâle hat-ı laʿl-i yârdan ne haber
Sevâd-ı kişver-i bûs u kenârdan ne haber

2. Gel ey nesîm-i sabâ lâlezârdan ne haber
Selâmı geldi mi peyk-i bahârdan ne haber
10
1. Niçün bu gûne muhâlif cevâb söylersin
Sana kerem sorarım sen itâb söylersin
2. Nedir lebinde bu terlik bu tatlılık gûyâ
Şeker tebessüm edersin gül-âb söylersin
11
1. Sînemde olan âteş-i sûzânımı görme
Bağrımda olan dâğ-ı firâvânımı görme
2. Gamzen gibi âşık-küş-i ayyâr-ı cihân yok
Rahm etme yine nâle-i efgânımı görme
12
1. Yine ayrı düşeli ol meh-i tâbânımdan
Hûn-ı eşkim dağılup âleme tûfânımdan
2. Reşk eder Bihzâd aceb görse o rûh-efzâyı
Böyle bir nûr-ı mücessem âfet-i devrânımdan
13
Nedîm Der-Lisân-ı Çağatayî Fermâyed83
1. Közni min cünbiş kılatur ol saf-ı müjgân-ârâ
Ağnar âhû da nice mundak sıra peykân-ârâ
2. Girye çâğı âşıkındın tartılan dûd-ı siyâh
Ejdehâdır kim çıkarlar gök sarı bârân-ârâ
3. Bar mıdır bir serv sünbüldin urar başıga tâc
Cüst ü cû kıl ey sabâ barganda serv-istân-ârâ

83

Bu şiir, sadece TK nüshasında derkenarda vardır.

MESNEVİLER
1
Mesnevî Der-Evsâf-ı Bâğ-ı Vefâ Der-Zımn-ı Medh-i Kapûdân Mustafâ Pâşâ
1. Kanı sâki ol câm-ı firûze-reng
Değildir değildir zamân-ı direng
2. Eger ömrüm isen de eyle şitâb
Ki fursat görürsün ki pâ-der-rikâb
3. Ne sabr u tahammül ne tâb u tüvân
Yaman oldu hâlim amân el-amân
4. O mest-i tegâfül o hûnî nigâh
O mahmûr manzar o çeşm-i siyâh
5. Beni kıldı tâ şöyle mest-i harâb
Ki mest olur işitse bûyum şarâb
6. Seni kim görüp olmadı mübtelâ
Belâsın â zâlim belâsın belâ
7. Hemân dem ki dûş oldu sana gözüm
Ne desem gerekdi unutdum sözüm
8. Biraz dur efendim ki fikr eyleyim
Hele câmı sun da işit söyleyim
9. Behey bî-mürüvvet behey bî-vefâ
Benim gibi âşık bulunmaz sana
10. Kılup çün ferş hâk-i pâyine yüzüm
Fedâ eyleyim hem yoluna özüm
11. Sirişkim mi eksik figânım mı yok
Niyâza münâsib zebânım mı yok

12. Ne var bir dem şûh-ı nahl-ı emel
Beni gark-ı nûr eyle rûyunla gel
13. Gel ey izz ü nâzın ciger-pâresi
Gel ey derdi dâğ-ı derun çâresi
14. Beri gel ki bir lahza ey şûh u şeng
Hem-âheng olalım çü tanbûr u çeng
15. Sana bir aceb dâstân söyleyim
Kulak tut ki sihr-i beyân söyleyim
16. Bu gün bir gül-istâna düşdü yolum
Ki oldu şuʿûrum tahayyürle güm
17. Ne gördüm ki bulmuş cihân zîb ü fer
Değil bu cihân bir cihân-ı diger
18. Neşîb ü ferâz u yemîn ü şimâl
Bütün izz ü ikbâl u câh u celâl
19. Ser-â-ser gül ü sünbül ü yâsemen
Çemen-der-çemendir çemen-der-çemen
20. Beni aldı hayret bu gülşen nedir
Bu zîbende maʿşûk-ı pür-fen nedir
21. Kim etdi bu gülzârı reşk-i behişt
Kimin hâsılıdır bu kâr u bu kişt
22. Nedir nâmı kimdir tırâzendesi
Kime açılır rûy-ı nâzendesi
23. Olurken bu fikriyle her sû devân
Bu ebyâtı gördüm yazılmış ıyân
24. Hoşâ nüzhet-âbâd-ı cennet-sirişt
Ki hâkinde müdgam mizâc-ı behişt
25. Çemen mi bu yahud gül-istân mıdır
Dükân-ı tebessüm-fürûşân mıdır
26. Hevâsı Mesîhâ-yı tabʿ-ı nizâr
Temâşâsı tiryâk-ı hâb-ı humâr
27. Musaffâdır âbı çü çeşm-i horûs
Gül-i âli dil-keş çü şerm-i arûs
28. O serv-i bülend o fezâ-yı cemîl

Çü ayş-ı arîz ü çü ömr-i tavîl
29. Eder câmı lâle nemâsı onun
Kebâbı gül eyler hevâsı onun
30. Zemîninde güsterde dîbâc-ı hûr
Fezâsında cârûb gîsû-yı hûr
31. Güneş hâke üftâde bir jâlesi
Mehin hâlesi bir kızıl lâlesi
32. Bahâr öyle etmiş fezâsında cûş
Sanırsın ki gerdûna ermiş hurûş
33. Dizilmiş nihâlân-ı gül sû-be-sû
Katar ile gelmiş meger reng ü bû
34. Biri birin etmiş çü hûbân kenâr
Gül-istân u bostân u bâğ u bahâr
35. Leb-i havzı mâh-ı nevin pâresi
Süreyyâ-feşân âb-ı fevvâresi
36. Ruhâmında ol denlü var ferr ü tâb
Ki yanında çün şemʿ-i rûz âftâb
37. Olur âb-ı ber-ceste çarha memâs
Ki üstünde gerdûn asılmış çü tâs
38. Eder tabʿı fevvâresi der-kemend
Urur mevci ömrün ayağına bend
39. Gül-istâna fevvâre cedvel çeker
Yahud haddelerden gümüş tel çeker
40. Hoşâ dil-güşâ havz-ı berrâk u sâf
Cüvânânda var mı bu safvetde nâf
41. Ya ol selsebîl-i safâ destgâh
Ki her mevci bir târ-ı nûr-ı nigâh
42. Şikenler yakışmış ona bî-kusûr
Çü çîn-i cebîn-i büt-i pür-gurûr
43. O târem felekden de berter gibi
Meh üstünde konmuş kebûter gibi
44. Gülün handesi şöyle pür-velvele
Ne mümkin ki bülbül de der-hâb ola

45. Hezâr anda gördü gülü der-kafes
Eder mi dahı âşiyânın heves
46. Takınmış fezâsında serv-i sehî
Çü ser-gûş başında mihr ü mehi
47. Gül ü lâle bir birine işve-sâz
Hezâr ile kumrî hem-âvâz-ı râz
48. Göründü çıkup târeme yâsemen
Tulûʿ etdi sandım Süheyl-i Yemen
49. Dırahşan neden sünbülün turrâsı
Meger şâne urmuş mehin gurresi
50. Derûnunda var bir tırâzende kasr
Ki vermiş der ü bâmı eflâke asr
51. Oturmuş o kasr içre sadr-ı güzîn
Hidîv-i hüner-perver-i kâr-bîn
52. Ebâ-an-ced ârâyiş-i câh u kadr
Peder-ber-peder mîr ü düstûr ü sadr
53. Cihân-sadr-ı zî-şân-ı gerdûn-şükûh
Muzaffer sipehdâr-ı encüm-gürûh
54. Hidîv-i hıredmend Aristo-gulâm
Hudâvend-i dârât u nâmûs u nâm
55. Cebîninde nûr-ı asâlet mübîn
Nigîninde fer ü celâlet rehîn
56. Kapûdân-ı deryâ sipihr-i alâ
Semiyy-i Nebiyy-i güzin Mustafâ
57. Harîminde nesr-i felek hiç kes
Nigâhında sîmurg perr-i mekes
58. Kerem bezm-i hâsında hınâgeri
Himem evde doğmuş kemin çâkeri
59. Bu gülzârı kıldı o sadr-ı dilîr
Cihân içre zâtı gibi bî-nazîr
60. Gülü iltifâtı edüp hande-rûy
Bahârâna ahlâkı bahş etdi bûy
61. Olup perçem-i rahşı sünbül-feşân
Alemdârı idi bu serv-i revân

62. Bu gülzâr-ı nev-kilki inşâsıdır
Benefşe o inşânın imzâsıdır
63. Zemîne edüp lutf -ı tabʿı eser
Bu kaddi nihâl-i gül andan çeker
64. İlâhî be-hakk-ı behişt-i berîn
Bu gülzârı eyle hazândan emîn
65. Kılup sâhibin dâ'imâ ber-karâr
Gül-istânın eyle hemîşe bahâr
66. Dil-i düşmen olsun hasedle dü nîm
Edüp vasf-ı zâtın hemîşe Nedîm
2
Mesnevî-i Lugaz-gûne Der-Zımn-ı Sitâyiş-i Sadr-ı aʿzam
1. Nedir ol çârsû-yı pür-enver
Anda râyiç metâʿ-ı fazl u hüner
2. Ele girmez metâʿı gavgâsız
Akçe etmez kumaşı tamgasız
3. Ne hıtâyî var anda ne hâre
Söz satarlar varan harîdâra
4. Bir soğuk yerdir ol bakılsa eger
Lîk hammâm-veş giren terler
5. Kimi ona varup olur handân
Kimisi çağırır amân amân
6. Himmet-i âsafa olan mazhar
Olur ol çârsûya şeh-bender
7. Bunu bir kimse edemez münhal
Meger ol sadr-ı erşed ü aʿkal
8. Melce'-i bî-kesan melâz-ı cihân
Kâm-bahşâ-yi cümle âlemiyân
9. Kârı halk-ı cihâna şefkatdir
Pîşesi lutfdur mürüvvetdir
10. Bendesin lutfuna edüp makrûn
Komaz elbette hâtırın mahzûn
11. Dâverâ bendene himâyet kıl

Pek yaman oldu hâli re'fet kıl
12. Bunca demdir ki derdnâk ü melûl
Kaldı bî-kâr u bî-kes ü maʿzûl
13. Cümle akrânı mükrem ü mansûb
Kaldı ancak cihânda ol menkûb
14. Lutfun olmazsa ey huceste-hısâl
Öldürür bendeni bu derd ü melâl
15. Böyle sıklet mi eyler idi eger
Benden olmasa dâverâ muztar
16. Kıla Hak devletin ziyâd senin
Ola âlem gününde şâd senin
3
Mesnevî-i Lûgaz-gûne
1. Nedir ol tîre-rûy u zişt-beden
Onu var eylemiş Hudâ yokdan
2. Sûretâ gerçi bir heyûlâdır
Lîk her sûreti pezîrâdır
3. Bulup ona bir iki vech-i vecîh
Rûh-ı insâna eyledim teşbîh
4. İbtidâsı latîf ü ulvîdir
Sonu ammâ kesîf ü süflîdir
5. Nâkıs olmaz onunla şânı yine
Halk elinden bırakmaz onu yine
6. Rûma geldikçe hep o tîre-likâ
Hem-çü hindû giyer sefîd kabâ
7. Geceler eyler azm-i nahl-istân
Vâsıl olur ona seher-hîzân
8. Kes başın eyle ser-nigûn sana tâ
Eylesin kendi kendisini nidâ
9. İsterim sana nâmını diyeyim
Lîk yok evveli ki söyleyeyim
10. Bilemezsin bu remzi fikr ile sen
Meger imdâd erişe Mevlâdan

MUSAMMATLAR
1
Terkib-bend Der-Teşekkür-i Sıhhat-i Şehenşâh-ı Âlem
I
Bi-hamdillah ki âlem yine mesrûrü'l-cenân oldu
Açıldı gül gibi mahzûn gönüller şâdmân oldu
Efendimiz bulup sıhhat pür etdi âlemi behcet
Safâ vü zevk ü sohbet âlem içre râyegân oldu
Olup her gecemiz kadr oldu her bir rûzumuz bayrâm
Ruh-ı zişt-i keder âyîne-i dilden nihân oldu
Küsûf-ı illet olup ber-taraf cism-i şerîfinden
Yine çün mihr-i enver âleme pertev-feşân oldu
Amân şevketlü hünkârım bu gamla biz neler çekdik
Gece gündüz işimiz nâle vü âh u figân oldu
Efendim cumʿalarda görmeyüp vech-i hümâyûnun
Gözümüz kanlu yaş akıtmada çün erguvân oldu
O günlerde koyup yüz yerlere dergâh-ı Bârîde
Der idik kim İlâhî hâlimiz gâyet yaman oldu
Veliyy-i niʿmetimiz pâdişâhımız efendimiz
Misâl-i nûr-ı nezzâre gözümüzden nihân oldu
Der-i Hakda bi-hamdillah duʿâmız müstecâb oldu
Hele cism-i şerîfin sıhhat ile kâm-yâb oldu
II
Gidüp el-hamdülillah cism-i pâkinden o illetler
Zuhûr etdi saʿâdetlerle sıhhatler selâmetler
Bi-hamdillah kederler geçdi gayri vaktidir olsun
Binişlerde safâlar zevkler dil-cûy sohbetler
Sefûf u hab yeter vakt oldu gayri ne yensin içilsin
Mürebbâlar muʿanber kahveler pâkîze şerbetler
Adûnun bağrı şemşîr-i hasedle çâk çâk olsun
Cihânda gösterüp şevketlü hünkârım celâletler
Otursun pâdişâhım haşmet ü devletle taht üzre
Gelüp kılsın derinde Husrev ü Cemşîd hidmetler
Keder eyyâmı gam evkâtı geçdi baʿd-ezin yâ Rab
Ziyâd olsun safâlar dâ'im olsun izz ü devletler
İlahî sana hamd olsun yine bu günleri gördük
Nice günden beri derd ile tak olmuşdu tâkatlar
Olup derd ü gam ile halk-ı âlem bî-dil ü bî-cân
Cihânı bî-şuʿûr etmişdi mihnetler kesâfetler
Yerine geldi cânı hamdülillah rubʿ-ı meskûnun
Efendim buldu sıhhat çok şükür cism-i hümâyûnun

III
Cihâna gelmedi bir sen gibi sultân-ı âlî-câh
Hatâdan saklasın zât-ı şerîfin dâ'imâ Allah
Senin nâm-ı şerîfindir tırâz u sikke vü minber
Senin zât-ı hümâyûnunla fahr eyler bu izz ü câh
Bu kudret ile sen ankâ-menîşsin düşmenin usfûr
Bu heybet ile sen şîr-i jiyânsın düşmenin rübâh
Senin hâk-i derindir Isfahânî sürme âlemde
Kör olsun işidüp derd-i hasedle Isfahânda şâh
O altun tâs ile meh peykin olmuşdur rikâbında
Onunçün dâ'imâ gitmez yüzünden böyle gerd-i râh
Bakup tûğ-ı hümâyûnundaki zerrîn mencûka
Felek etmektedir hurşîd-i rahşânından istikrâh
Fezâ-yı câhın içre muhtasar bir haymedir gerdûn
İki altundan topdur onun üstünde mihr ü mâh
Senin vakt-i şerîfinde geleydi dehre Keyhusrev
Gelüp cârû-keş olurdu der-i ikbâline nâ-hâh
Bu maʿnî cümlenin maʿlûmudur cümle cihân içre
Ki mislin gelmedi dünyâya bu devr-i zamân içre
IV
Efendim sen cihânda pâdişâh-ı bende-perversin
Hudâ eksikligin göstermesin hurşîd-i enversin
Nizâm-ı din ü devletdir senin zât-ı hümâyûnun
Bu tâc u tahta ârâyiş bu mülke zîb ü zîversin
Şehenşâh-ı muzaffer şîr-i ner sultân-ı saʿd-ahter
Hidîv-i bahr u ber ferman-revâ-yı heft kişversin
Olur pür-hîre çeşm-i mihre fart-ı ferr ü tâbından
Firâz-ı tâc-ı ıkbâl üzre bir yek-dâne gevhersin
Seni gördükçe bu haşmetle der İskendere gerdûn
Efendindir senin bu sen onun bâbında çâkersin
Dedim ol demde ammâ ben kulun da ona bî-pervâ
Behey mecnûn felek sen haddini bilmezsin ebtersin
Sikender kim ki onun dergehinde ede çâkerlik
Durursun da bu gûne her zamân yabana söylersin
O bir sultân-ı aʿzamdır ki sen her şeb gelirsin de
Cebîn-i mâh ile onun derinde secde eylersin
Şehenşâh ibn-i şehenşâh sultân ibn-i sultândır
Ebâ-an-ced hudâvend-i cihân hakân-ı devrândır
V
İlahî sen bilirsin kalbini ol şâh-ı zî-şânın
Ki dâim iʿtimâd u iʿtikâdı sanadır onun
Tevekkül eyleyüp sıdk ile lutf u cûduna dâ'im
Recâ eyler hulûs-ı kalb ile ifzâl u ihsânın
Pes imdi ey Hudâ-yı lem-yezel izz ü celâlin çün
Vücûd-ı pâkini hıfzet hatâlardan o sultânın
Cemâlin dâ'imâ yavuz nazardan sakla yâ Rabbî

Gözün hem-çün çerâğ-ı mürde bî-nûr eyle aʿdânın
İlâhî dâ’imâ bi'l-cümle evlâd-ı kirâmının
Husûsâ kim büyük şehzâdesi Sultân Süleymânın
Kılup zât-ı şeref-pîrâların âfâtdan mahfûz
Ziyâd eyle safâsın onların sûriyle dünyânın
Vekîl-i mutlakı Dâmâd İbrahîm Pâşâyı
Karîn et dâ'imâ lutfuna ol sultân-ı zî-şânın
Kulûb-ı nâsı celb etmektedir çünkim şehenşâha
Ziyâd et dâ’imâ ikbâlin ol sadr-ı cihân-bânın
Hatâdan eyle yâ Rab pâdşâh-ı âlemi te'mîn
Nedîmâ bendesi kılsın duʿâ biz diyelim âmîn
2
Tazmîn-i Beyt-i Sadr-ı aʿzam Berâ-yı Sulh-ı Afgâniyân
I
Şâh-ı âlem dâver-i âlî-güher
Zîb-bahş-ı mesned-i tâc ü kemer
Yaʿni Ahmed Hân-ı Gâzi kim odur
Dâver-i encüm-sipâh-ı bahr ü ber
Kamʿ-ı ehl-i bidʿat ü tuğyân içün
Eyledi iklîm-i İrâna sefer
Sebk-i istîlâ ile Afgâniyân
Buldulardı nice buldâna zafer
Yedlerinden cümlesin nezʿ eylemek
Pâdşâh-ı dîne âsan bî-keder
Lîk onlar cümlesi bî-iʿtikâd
Her tarafdan geşte İslâma zarar
Avf u ibkâ ile ihsân eyledi
Sulhu tecvîz eyleyüp ol nîk-eser
Âsaf-ı Cem-sadrı sıhr-ı ekremi
Verdi bu beyt ile halka müjdeler
Bundan aʿlâ ola mı fevz ü felâh
Gâlibâne oluna sulh u salâh
II
Lutf u ihsân ile ol şâh-ı cihân
Eyledi âfâkı cümle şâdmân
Pâdşehlerde nazîrin görmedi
Sad hezâran dîde ile âsmân
Dâd-güster ehl-perver pür-hüner
Pûr-ı destân-ı diyâr-ı izz ü şân
Avfı ile her taraf râhat bulup
Verdi halk-ı âleme emn ü amân
Şimdi rezmi bezme tebdîl etdiler
Çâr-pâre oldu meclisde sinân
Hak teʿalâ ede ömr ü devletin
Berter-i aʿdâd-ı ânât-ı zamân
Sâye-i lutfunda her şehzâdesi

Ola ber-hurdâr-ı ömr-i câvidân
Maʿnî-i e's-sulhu hayrün hâsılın
Halka tefhîm etdi sadr-ı nükte-dân
Bundan aʿlâ ola mı fevz ü felâh
Gâlibâne oluna sulh u salâh
III
Dâimâ şâh-ı cihân mesrûr ola
Mîl-i kahr ile adûsu kûr ola
Zûr-ı bâzû-yı celâlet-i satveti
Kayravân tâ Kayravân meşhûr ola
Berk-rîzân-ı havâdis tâ-be-haşr
Gül-sitân-ı devletinden dûr ola
Rây u Kisrî rîze-çîn-i niʿmeti
Kâse-lîsi Husrev ü Fağfûr ola
Etmeyen şehler sipihre ser-fürû
Bende-i dergâhı zûr-â-zûr ola
Her günü ıyd-ı sürûr u ibtihâc
Her şebi kadr ü berât-ı sûr ola
Çevresinde serv-veş şehzâdeler
Her biri mağbût-ı nahl-i Tûr ola
Sadr-ı Cem-câhı lisânından müdâm
Böyle rûh-efzâ sühan mezkûr ola
Bundan aʿlâ ola mı fevz ü felâh
Gâlibâne oluna sulh u salâh
IV
Habbezâ düstûr-ı âsaf-menkabet
Levhaşallah sadr-ı âlî-menzilet
Zerre-i nâçîzler hurşîd olur
Pertev-i lutfu ederse terbiyet
Bermekiyy-i asr-ı ihsân u kerem
Hâtem-i iklîm-i lutf u merhamet
Ehl-i İslâmı sıyânet eyleyüp
Şefkat etdi gördü sulhu maslahat
Hak budur kim hüsn-i tedbîri ile
Buldu ser-cümle halâyık tesliyet
Hak tınâb-ı hayme-i ikbâlini
Eyleye merbût-ı yevm-i âhiret
Bâğ u râğ-ı devlet ü iclâline
Esmesin bâd-ı hazân-ı tefrikat
Böyle gevher-pâşî-i tebşîr eder
Tabʿ-ı pâkinden o bahr-ı âtıfet
Bundan aʿlâ ola mı fevz ü felâh
Gâlibâne oluna sulh u salâh

V
Hak vezir-i aʿzamı dil-şâd ede
Himmetiyle âlemi âbâd ede
Devlet ü ikbâl ile tâ rûz-ı haşr
Mesned-ârâyî-i adl ü dâd ede
Her nefes yüz bin esîr-i mihneti
Kayd-ı derd ü gussâdan âzâd ede
Sarsar-ı kahr-ı Hudâ bed-hâhının
Dûde-i menhûsunu ber-bâd ede
Sadr-ı devlet kâh-ı izzetle müdâm
Himmetin düşmüşlere imdâd ede
Ola eyyâmında âlem müsterih
Bir ahad ne âh u ne feryâd ede
Hak teʿalâ sadr-ı devletde onun
Kâinâtı lutfuna muʿtâd ede
Sarf-ı gûş u hûş eden ehl-i hüner
Bu makâliyle kemâlin yâd ede
Bundan aʿlâ ola mı fevz ü felâh
Gâlibâne oluna sulh u salâh
VI
Ey muʿazzam husrev-i âlî-makâm
Devletin Allah kılsın ber-devâm
Dergeh-i vâlâna rû-mâl eyleyüp
Dâimâ kılsın adûlar iltiyâm
Böyle nice feth-i âlî-şân olup
Edesin iclâl ile tahsîl-i kâm
Devletinde askeri tanzîm edüp
Alırız bir bir adûdan intikâm
Hak teʿalâ haşmetin efzûn ede
Maslahatlar oldu ber-vefk-ı merâm
Bizden Eşref memleket ister iken
Ol bize verdi nice şehr-i benâm
Eyledim şevketlü hünkârım hesâb
Gâlibâne oldu târîh-i tamâm [1140]
Bundan aʿlâ ola mı fevz ü felâh
Gâlibâne oluna sulh u salâh
3
Tazmîn-i Beyt-i Sultân Ahmed Hân
I
Şehriyâr-ı tâcver sâhib-kırân-ı bahr u ber
Kıldı bu sâhil-serây-ı hâsına bir gün güzer
Gam olup ol dem hirâsan deyicek eyne'l-mefer
İzz ü devletle buyurdu ol şeh-i sâhib-hüner
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer

II
Oldu çün ahdinde âlem ser-be-ser sûr u sürûr
Etdiler her kande vardiyse gam-ı nâ-kâmı dûr
Pes ona bir yer bulup hâkân-ı İskender-zuhûr
Kıldı bu vech üzre fermân-ı hümâyûnu sudûr
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer
III
Âlemi kıldı tefahhus ol şeh-i âlî-tebâr
Gördü kim adliyle hep maʿmûrdur dâr u diyâr
Şunda hâli vü harâb ancak adem-âbâd var
Dedi taʿmirin murâd edüp onun da şehriyâr
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer
IV
Olmağ ile pîşesi nazm-ı umûr-ı mülk ü dîn
Fikret-i nazma muvâfıkdır o tabʿ-ı nükte-bîn
İktizâ eylerse bu daʿvâya burhân-ı mübîn
İşte besdir bes bu âlî matlaʿ-ı pâk ü metîn
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer
V
Ferr ü şevketle gelüp ol husrev-i vâlâ-cenâb
Eyledi bu kasr-ı pâkinde safâlar iktisâb
Tabʿ-ı pâkinde maʿani eyleyüp refʿ-i hicâb
Kıldı bu matlaʿ tulûʿ ol dem misâl-i âftâb
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer
VI
Saltanat bâğında oldu bir gül-i raʿnâ ıyân
Yâ ki bir ahter nisâr etdi zemîne âsmân
Yâ ki geldi pîşgâha hâsıl-ı deryâ vü kân
Yâ buyurdu izz ü şevketle şeh-i vâlâ-mekân
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer
VII
Eylemiş tertîb-i dîvân gerçi kim Sultân Selîm
Anda ammâ kim bu gûne maʿnî-i nâzük adîm
Baykara görse sayardı kendi efkârın akîm
Bak bu beyt-i pâke de var bâri şiʿr öğren Nedîm
Biz safâ ile Neşât-âbâdı etdik çün makar
Sana da ey gam adem-âbâda lâzımdır sefer
4

Müseddes
I
Gam-ı hâlinle genc-i aşk miskiyyü'l-hıtâm olsun
Nigîn-i laʿlini yâd etmeyim âlemde nâm olsun
Dile câm-ı emel endûh u mihnetsiz harâm olsun
Gamın eksilmesin peymâne-i ömrüm tamâm olsun
Beni mahrûm-ı bezm-i vasl eden mest-i müdâm olsun
Dil-i mecrûhumun kanın içenler şâd-kâm olsun
II
Be-câdır serde hem-bezmâne sevdâ-yı hevâ-dârî
Habâb-âsâ şikest eylerse de câm-ı dil-i zârı
Tırâz-ı meclis-i ahbâb ise ben istemem yârı
Humâr-ı gam benim dirîne kârımdır hemân bâri
Beni mahrûm-ı bezm-i vasl eden mest-i müdâm olsun
Dil-i mecrûhumun kanın içenler şâd-kâm olsun
III
Bana cevr ü sitem eksik midir baht-ı siyâhımdan
Ne hâcet imtinân ol gırra-mest-i keç-külâhımdan
Dem-i mestîde bârî sakınup şemşîr-ı âhımdan
Edüp câm-ı lebin âsûde zehr-âb-ı nigâhımdan
Beni mahrûm-ı bezm-i vasl eden mest-i müdâm olsun
Dil-i mecrûhumun kanın içenler şâd-kâm olsun
IV
Tarîk-i aşkda pâdâşî-i mihnet saʿâdetdir
O bezm-i hâsda hamyâze-rîz olmak da işretdir
Neşât-ı tâze-i hûn-ı ciger bir özge hâletdir
Humâr-ı ye's ile hod hem-ser olmak câna minnetdir
Beni mahrûm-ı bezm-i vasl eden mest-i müdâm olsun
Dil-i mecrûhumun kanın içenler şâd-kâm olsun
V
Çerâğı kimsenin âhımla bî-nûr olmasın yâ Rab
Benim çün subh-ı vuslat şâm-ı deycûr olmasın yâ Rab
Alan cânım bu işret-hâneden dûr olmasın yâ Rab
Çekenler sâgarım hem-vâre mahmûr olmasın yâ Rab
Beni mahrûm-ı bezm-i vasl eden mest-i müdâm olsun
Dil-i mecrûhumun kanın içenler şâd-kâm olsun
VI
Bu gün gördüm Nedîm-i cân-güdâz-ı derd-perverdi
Giyâh-ı kûh-ı mihnetgâha dönmüş çehre-i zerdi
Zebân çekdikce kânûn-ı cigerden şuʿle-i derdi
Dem-â-dem âh edüp bu matlaʿ-ı dil-sûzu söylerdi
Beni mahrûm-ı bezm-i vasl eden mest-i müdâm olsun
Dil-i mecrûhumun kanın içenler şâd-kâm olsun
5

Tardiyye Der-Medh-i Sadr-ı aʿzam İbrâhîm Pâşâ
I
Hoş geldin eyâ hidîv-i ekrem
Lutfunla gönüller oldu hurrem
Şâd oldu mekâriminle âlem
Her gûne meâʿsirin dem-â-dem
Ârâyiş-i arsa-i cihândır
II
Ey sadr-ı güzîn-i pür-celâlet
Vaktinde cihân misâl-i cennet
Bir çâker-i mukbilin semâhat
Çün bende derinde izz ü devlet
Perverde-i hâk-i âstândır
III
Re'yinle eder zemîni teshîr
Gerdûn-ı kuhen dedikleri pîr
Kim sendeki pâk re'y ü tedbîr
Çarhın eline keşîde şemşîr
Bâzûsuna âhenin kemândır
IV
Ey âsaf-ı pür-şükûh u dânâ
Zâl-ı zer ü Rüstem-i tüvânâ
Teşbîh olunur mu sana zîrâ
Âlemde eserlerin hüveydâ
Anlarsa bir eski dâstândır
V
Buldu bu cihân-ı köhne yek-ser
Cûd u kereminle zîb ü zîver
Tahkîkini ehl-i fehm anlar
Bir köhne hikâyedir ki derler
Caʿfer kerem ehlidir fülândır
VI
Bâb-ı himemin cihâna me'vâ
Fahr etmede hidmetinle dünyâ
Ey sadr-ı güzîn-i âlem-ârâ
Teşrîfin ile bu sadr-ı vâlâ
Mağbût-ı ferâz-ı âsmândır
VII
Dâmadına lutf edüp firâvân
Kıldın onu makdeminle şâdân
Çün oldu bu lutf-ı hâsa şâyân
Şimden girü necm-i bahtı her ân
Hurşîd-i sipihre hem-inândır

VIII
Şâyeste önünce çarh-ı gerdân
Hurşîdi çü micmer ede sûzân
Bircis tuta yanınca dâmân
Hem kaldıra perde mâh-ı tâbân
Kim perde-güşâlık ona şândır
IX
Bunlar edicek edâ-yı hidmet
Tîr-i felegin değil mi nevbet
Kim ol dahı eyleyüp cesâret
Bir tâze zemîn-i nev-ibâret
Arz eyler ise hemân zamândır
X
Geldi yine zühre-i şeker-hand
Destine kemânın eyledi bend
Bir turfa nevâya urdu peyvend
Âgâzesi gerçi kim nihâvend
Ammâ ki kararı Isfahândır
XI
Pâyende ola bu bezm ü nâdî
Hidmetde dura sürûr u şâdî
Her lahzası bin neşâta bâdî
İkbâl ü hubûr u ber-murâdî
Allaha şükür ki râyegândır
XII
Âhir kalemim olup murahhas
Kıldı bu hitâbı bana muhtas
Ayrılma bu bâbdan ayak bas
Ancak bu cihânda sana mahlas
Bâb-ı himem-i hudâyegândır
6
Tahmîs-i Gazel-i Râzî
I
Dehrin âb-ı rûyusun bu hâk-dân durdukça dur
Âlem içre mushaf-ı muʿciz-nişân durdukça dur
Sidre vü Cibrîl ü Tûbâ vü cinân durdukça dur
Ey sehî serv-i kerem bâğ-ı cihân durdukça dur
Gülşen-i pür-ziynet-i kevn ü mekân durdukça dur
II
Çarha ferr ü tâb salsın ra'yet-i meh-peykerin
Mihr ü mehden bâc-hâh olsun nigînin hançerin
Fevz ü nusret hem-inânın baht-ı yârî yâverin
Dâ'im olsun tûğ-ı tevfîk-i inâyet rehberin
Ol revân oldukça sen de ol revân durdukça dur

III
Târem-i iclâline pervâne vâlâ-yı şafak
Hayme-i câhınla gerdûn-ı çihârüm yek-nesak
Mihr-i mencûk-ı otağ etmiş sana Rabbü'l-felak
Zâtını kılmış sütûn-ı hayme-i ikbâl Hak
Bârgâh-ı nüh-kıbâb-ı âsmân durdukça dur
IV
Zemzem-âsâ âb-ı lutfun herkese icrâdesin
Âleme hân-ı Halîlullah gibi âmâdesin
Kaʿbe-veş dîn-i mübînin kadrini iʿlâdesin
Rûz u şeb kesb-i rızâullah içün istâdesin
Mescid-i nüh-târem-i nüh-âsmân durdukça dur
V
Pertev-i re'yin cihânı döndürüp bezm-i Ceme
Lemʿa-pâş olmakdadır şemʿ-i vücûdun âleme
Ukdeden dönmüşdü diller kâkül-i ham-der-hama
Hoş güşâyiş verdi tedbîrin bu kâr-ı derheme
Meclis-i gerdûn u şemʿ-i ahterân durdukça dur
VI
Dâ'im ol ikbâl-i Sultân Ahmed-i Gâzi gibi
Çarha hem-dûş ol onun tûğ-ı ser-efrâzı gibi
Tâ Nedîmin kumrî-i kilk-i sühan-sâzı gibi
Sâye-i cûdunda âlem diyeler Râzî gibi
Ey sehî serv-i kerem bâğ-ı cihân durdukça dur
7
Tahmîs-i Mutarref Be-Gazel-i İzzet Ali Pâşâ ki Ez-Zebân-ı
Nedîm Gofte-bod
I
Ey hoş ol şeb kim bana arz-ı cemâl eylerdi yâr
Mâha kendin çarha âgûşum misâl eylerdi yâr
Tarh içün ağyârı bin gunc u delâl eylerdi yâr
Elleri tağlîtde sihr-ı helâl eylerdi yâr
Bî-mecâl idim ben ibrâm-ı visâl eylerdi yâr
II
Şâhid-i maksûd âgûşumda ben mahrûm-ı kâm
Hiç görünmez bu iki söz arasında iltiyâm
Var ise tağlît içün söylenmiş ola bu kelâm
Fi'l-hakîka maslahat ger kalmış olsa nâ-tamâm
Subha dek teklîf-i vuslatda cidâl eylerdi yâr
III
Pîç ü tâbımdan girîz etmek murâd etdikçe ben
Gûşe-i ikbâle ikbâlin ziyâd etdikçe ben
Ehl-i bezmin taʿnesin ol şûha yâd etdikçe ben

Cümlesi bî-hûşdur derdi inâd etdikçe ben
Halka-i zülfün kemend-i mekr ü âl eylerdi yâr
IV
Nâr-ı gayretle arak-rîz-i hicâb oldukça ben
Zaʿfımı fehm eyleyüp derdi o şûh-ı pür-fiten
Bunlara ben eyleyim mekri temâşâ eyle sen
Sonra câdûlar gibi ızhâr edüp efsûn-ı fen
Dîdesin mecrâ-yı eşk-i infiʿâl eylerdi yâr
V
Gâh harf-endâz-ı taʿn oldukça yârân-ı safâ
Her birin bir tarz ile iskât edüp ol pür-cefâ
Âşıkına âkıbet pinhân olup hâcet-revâ
Kâmkâr olduğuna dâl olmağ içün gûyiyâ
Kâmetin sûret-nümâ-yı şekl-i dâl eylerdi yâr
VI
Gayri der-kâr-ı safâ gördükçe reşkinden hemân
Aşk-ı pîçan gibi olup âşıka bend-i miyân
Rûy-ı pîçîden olunca çehre-i sâki ıyân
Râzını bîgânelerden eylemek içün nihân
Kelle-pûşun perde-i ruhsâr-ı âl eylerdi yâr
VII
Hâsılı İzzet nedîm-i bezm-i hâsü'l-hâsını
Eylemiş lutfiyle memnûn anlayup ihlâsını
Söyledüp erbâb-ı nazmın hâme-i kassâsını
Bulmuş ol gavvâs dürrün dür dahı gavvâsını
Tâ seher efsâne-hân-ı kîl ü kâl eylerdi yâr
8
Tahmîs-i Gazel-i Neşâtî
I
Çarha peyveste edüp âh ile efgânı bile
Firkatin başa getirdi gam u hicrânı bile
Bend-i zülfünde götürdün dil-i nâlânı bile
Gitdin ammâ ki kodun hasret ile cânı bile
İstemem sensiz olan sohbet-i yârânı bile
II
Gözüme kasr-ı safâ beyt-i hazen-veş görünür
Bu heyûlâ-yı tasavvur da müşevveş görünür
Şuʿle-i âh-ı dil-sûz ile ser-keş görünür
Bâğa sensiz bakamam çeşmime âteş görünür
Gül-i handânı değil serv-i hırâmânı bile
III
Rûz-ı keyfiyyet-i firkat ne musîbet günsün
Gerd-i âlâm u gamım sâha-i arşa konsun

Şemʿ-i meh-tâb dem-i tâb-ı dilimden sönsün
Sîneden derd ile bir âh edeyim kim dönsün
Aksine çarh-ı felek mihr-i dırahşânı bile
IV
Mey-i şâdî keder-âlûd-ı anâdır sensiz
Tarâb-ı bezm-i safâ dahı hevâdır sensiz
Seyl-i eşkim dahı tûfân-fezâdır sensiz
Devr-i meclis bana girdâb-ı belâdır sensiz
Mey-i rahşânı değil sâgar-ı gerdânı bile
V
Hasret-i hançer ile cism-i felek-zâ-hayf
Oldu sad pâre meger gitdi o bî-pervâ hayf
Haşre dek vird-i zebân ola Nedîmâ bâ-hayf
Hâr-ı firkatle Neşâtî-i hazînin vâ-hayf
Dâmen-i ülfeti çâk oldu girîbânı bile
9
Taştîr-i Gazel-i Nedîm-i Kadîm
I
Derdin nedir gönül sana bir hâlet olmasın
Bîmâr eden bu gûne seni râhat olmasın
Bizden tesettür etme abes külfet olmasın
Bî-câ tabîbe varmağa hiç hâcet olmasın
Sad el-hazer ki sevdiğin ol âfet olmasın
II
Gâhî kirişme gâh tegâfül gehî itâb
Tarf-ı küleh şikeste vü ebrûda pîç ü tâb
Baksan egerçi elde değil sâgar-ı şarâb
Ammâ henüz gamze ser-efken nigeh harâb
Ol mest-i nâz mest-i mey-i nahvet olmasın
III
Dünyâya oldu velvele-endâz-ı rest-hîz
Kad çekdi servler gibi âh-ı şerâre-rîz
Gül-nahle oldu nahveti sermâye-i sitîz
Devşirdi dâmenin yine şimşâd-ı tünd ü tîz
Gülzâra azm eden o sehî-kâmet olmasın
IV
Bîgâne-meşrebâ bize tâ key tegâfülün
Ey nahl-ı nâz yok mu bu hâke temâyülün
Açılmaz ise nâhun-ı âhımla kâkülün
Yoğ ise bir kelâma bizimle tahammülün
Bir âşinâ nigâha da mı ruhsat olmasın
V
Ey andelîb nâle-i âteş-feşânı ko

Tâ böyle hiffet eyleme âh u figânı ko
Terk eyle bî-edebliği eşk-i revânı ko
Şeb-nem misâl sen dahı bâr-ı girânı ko
Terdir mizâc-ı nâzük-i gül sıklet olmasın
VI
Gelmez o şûh meclise ağyâr gelmese
Memnûn idik bu kendüye de bâr gelmese
Bir pâre havf-ı serdî-i bâzâr gelmese
Lutf eylemek değil hat-ı ruhsâr gelmese
İster ki arz-ı hâle bile fursat olmasın
VII
Merhem-pezîr olmadı zahmım benim Mesîh
Teng oldu cism ü câna bu nüh kubbe-i fesîh
Vermezse ger şifâ şefe-i dil-ber-i melîh
Bihbûd olur mu değme nemekden dil-i cerîh
Etme telef ilâcını gel zahmet olmasın
VIII
Şâyed eser ede nefes-i âteşîni hayf
Olmaz enîn-ı âşıka zîrâ metâ vü keyf
Hem-mahlasım ki nazm ile etmişdi sell-i seyf
Bu mısraʿı benim çün okurmuş şitâ vü sayf
Söylen Nedîm-i zâr ile germ-ülfet olmasın
10
[Tahmîs-i Gazel-i Tıflî]84
I
Hem subh eder kesb-i sefîdi bedenimden
Hem zulmeti şeb perçem-i müşk-i Hotenimden
Germiyyeti hurşîd rûh-ı berk-zenimden
Meh pertev alır tâbiş-i vech-i hasenimden
Cemʿiyyeti öğrendi nücûm encümenimden
II
Şol mertebe kim gamzelerim sihr bilirler
Yek nazrada her âfeti teshîr kılurlar
Mir'âtda benden dahı aks-i dil alırlar
Erbâb-ı füsûn ü sihire âciz olurlar
Çeşm-i siyeh-i câdû-yı Hârût-fenimden
III
Konsa n'ola nahl-ı kadd-i dil-cûyuma tûtî
Âvîhtedir kâkül-i hod-rûyuma tûtî
İmrense aceb mi leb-i hoş-gûyuma tûtî
84

Bu şiir, sadece AE nüshasında vardır.

Bakdıkça benim âyîne-i rûyuma tûtî
Meşk-i sühan eyler leb-i şekker-şikenimden
IV
Gör bâd-ı nesîmi yine bîhûde gezer mi
Bir şûh-ı sitemkâr hevâsiyle yeler mi
Nahl-ı kadime mâil olan serve bakar mı
Hûbân-ı cihân bârını âlemde çeker mi
Bir kerre alan bûsemi sîb-i zekânımdan
V
Cân ile Nedîmâ ruhunun mültehebidir
Kâfir hatı beyt-i dilimin bûm-ı şebidir
Tahmîse sebeb ol sanemin şevk-i lebidir
Tıflî bu gazel ol güzelin müntahabıdır
Mecmûʿa-i eşʿâr-ı selîs-i sühanımdan
11
[Muhammes]
I
Ey şeh-i hûbânım eyle ol kad-i mevzûna sen
Reng-i gülden câme bûy-ı yâsemenden pîrehen
Servsin sana yeşil şâlî gerekdir nîm-ten
Reng-i gülden câme bûy-ı yâsemenden pîrehen
Bâğa gel ey gül-beden açıl gül ey gonca-dehen
II
Devr-i Sultân Ahmed-i Gâzidir ey şûh-ı cihân
Müjde-i feth olmada her lahzada şâdî-resân
Sana lâyık böyle eyyâm-ı meserretde hemân
Reng-i gülden câme bûy-ı yâsemenden pîrehen
Bâğa gel ey gül-beden açıl gül ey gonca-dehen
III
Mû-miyânım pek güzel yakışdı buldârî sana
Hem muvâfık düşdü bu destâr-ı hünkârî sana
Goncasın söyle sabâya eylesin bârî sana
Reng-i gülden câme bûy-ı yâsemenden pîrehen
Bâğa gel ey gül-beden açıl gül ey gonca-dehen
IV
Kâkülünden perde çekmişsin ruh-ı tâbânına
Âferîn ey gonca-i bâğ-ı edeb irfânına
Nâz-perversin ederlerse sezâdır şânına
Reng-i gülden câme bûy-ı yâsemenden pîrehen
Bâğa gel ey gül-beden açıl gül ey gonca-dehen
V
Giymiş ol rûh-ı musavver kırmızı canfes kabâ

Lâle-veş gördüm seher açıldı gülşenden yana
Cism-i pâkine münâsib gelse olurdu sezâ
Reng-i gülden câme bûy-ı yâsemenden pîrehen
Bâğa gel ey gül-beden açıl gül ey gonca-dehen
l2
I
Oldu teşrîfin bu vâlâ mesnede ziynet-fezâ
Saʿd ola kasr-ı Neşât-âbâd hünkârım sana
Sâye saldın yümn-i iclâl ile mânend-i hümâ
Saʿd ola kasr-ı Neşât-âbâd hünkârım sana
II
Heft iklim içre fermân-ı hümâyûnun revân
Şimdi sensin pâdişâhım âleme sâhib-kırân
Bâb-ı kasrında neşât olsun hemîşe pâsbân
Saʿd ola kasr-ı Neşât-âbâd hünkârım sana
III
Safha-i âlemde bu kasrın hele misli adîm
Kâdir olmaz vasfına bir vech ile kilk-i Nedîm
Tarhını hakkâ ki mergûb eylemiş tabʿ-ı selîm
Saʿd ola kasr-ı Neşât-âbâd hünkârım sana
13
I
Kimlerin çeşmine ol sîne bu şeb nûr oldu
Nereye gitdi o hercâyi o meh-pâre aceb
Kimlerin yârasına merhem-i kâfûr oldu
Kandedir kande o zâlim o sitemkâre aceb
II
Meclis-i Cem kurulaldan olagelmiş elbet
Câmdan sonra birer bûse verilmek âdet
Bâri sen ey nigeh-i hasret edüp bir cür'et
Şunu bir söylesen olmaz mı kadehkâra aceb
III
Târ olur görmez isem çeşmime sensiz âlem
Gece tâ subha dek ağlatdı beni derd ü elem
Fikr ü gam cânıma kâr eyledi bilmem bilmem
Âh hercâyi koculdun mu ki ağyâra aceb
IV
Nağme-i çenge bedel dinler iken nâle vü âh
Hecr-i sâki yetişirken bana derd-i cângâh
Bir tarafdan dahı ey seng-dil ey baht-ı siyâh
Sen mi urdun bu gece şîşemi dîvâra aceb

V
Varup ol derd-şinâs-ı dil ü cânı görsem
Hâk-i pâyine Nedîmâ yine yüzler sürsem
Gizlice arasam ağzın lebin emsem sorsam
Hiç bir çâre bilir mi dil-i bîmâra aceb
14
I
Mâh-ı ıyd-âsâ gelüp ey âsaf-ı âlî-cenâb
Pertev-i lutfunla Şevk-âbâdı kıldın şevk-yâb
Kasrlar oldu neşât ile burûc-ı âftâb
Pertev-i lutfunla Şevk-âbâdı kıldın şevk-yâb
II
Yüz sürüp dâmânına buldu çemenler matlabın
Yümn-i pâ-bûsun müşerref eyledi havzın lebin
Kevkeben mesʿûd-ı ikbâl ede kasrın kevkebin
Pertev-i lutfunla Şevk-âbâdı kıldın şevk-yâb
III
Germ olup şâm u seher şevk u tarab hengâmesi
Bülbül olsun gül-sitânında Nedîmin hâmesi
Destine hergün sunulsun bir meserret-nâmesi
Pertev-i lutfunla Şevk-âbâdı kıldın şevk-yâb
1585
I
Şehriyârâ ahd-i adlindir cihâna rûz-ı ıyd
Kıldı Saʿd-âbâdı teşrîf-i hümâyûnun saʿîd
Şevket ü şân u celâlin dâimâ olsun mezîd
Kıldı Saʿd-âbâdı teşrîf-i hümâyûnun saʿîd
II
Geldi iclâl ile ey sâhib-kırân-ı bahr u ber
Bu hümâyun kasr-ı âlî-şânı çün kıldın makar
Eyledi endûh u gam iklîm-i İrâna sefer
Kıldı Saʿd-âbâdı teşrîf-i hümâyûnun saʿîd
III
Iyddır kıldı yine şevk u tarab cûş u hurûş
Eyledi şâdî dil-i âlem de eltâfınla cûş
Vaktidir olsa Nedîmin hâmesi sükker-fürûş
Kıldı Saʿd-âbâdı teşrîf-i hümâyûnun saʿîd
16
85

Bu şiir, sadece T nüshasında var.

I
Vakt-i gül-geşt-i çemen seyr-i kenâr eyyâmıdır
Lâle faslı ıyd hengâmı bahâr eyyâmıdır
İʿtidâl u revnak-ı leyl ü nehâr eyyâmıdır
Lâle faslı ıyd hengâmı bahâr eyyâmıdır
II
Şevk ile meyletmede diller gül-istân seyrine
İzz ü nâz-ı gül niyâz-ı andelîbân seyrine
Şâh-ı âlem dahı gelmez mi Çırâğan seyrine
Lâle faslı ıyd hengâmı bahâr eyyâmıdır
III
Şehriyârâ buldu âlem devletinde iʿtidâl
Lâlelerle geldi bâğa başka bir hüsn ü cemâl
Rûz u şeb kılmakda gülşen lutf-ı teşrîfin hayâl
Lâle faslı ıyd hengâmı bahâr eyyâmıdır
IV
Sâye-i adlinde ey şehenşâh-ı âlî-nijâd
Hamd ü şükr olsun ki âlem ser-te-ser mesrûr u şâd
Sahn-ı gülşen dahı teşrîfinle olsun ber-murâd
Lâle faslı ıyd hengâmı bahâr eyyâmıdır
V
Zât-ı âlî-şânın el-hak rûhudur bu âlemin
Bâğ-ı ihyâ eylesin lutf et hümâyun makdemin
Muntazır yüz sürmeğe dâmâna sadr-ı aʿzamın
Lâle faslı ıyd hengâmı bahâr eyyâmıdır
17
I
Iyd gelsin bâʿis-i şevk-i cedîd olsun da gör
Seyr-i Saʿd-âbâdı sen bir kerre ıyd olsun da gör
Gûşe gûşe mihrler mehler bedîd olsun da gör
Seyr-i Saʿd-âbâdı sen bir kerre ıyd olsun da gör
II
Anda seyr et kim ne fursatlar girer cânâ ele
Gör ne dil-cûlar ne meh-rûlar ne âhûlar gele
Tıfl-ı nâzım sevdiğim bir iki gün sabret hele
Seyr-i Saʿd-âbâdı sen bir kerre ıyd olsun da gör
III
Gerçi kim vardır onun her demde başka ziyneti
Rûze eyyâmında da inkâr olunmaz hâleti
Şimdi anlanmaz hele bir hoşça kadr ü kıymeti
Seyr-i Saʿd-âbâdı sen bir kerre ıyd olsun da gör

IV
Dur zuhûr etsin hele her gûşeden bir dil-rübâ
Kimi gitsin bâğa doğru kimi sahrâdan yana
Bak nedir dünyâda resm-i sohbet-i zevk u safâ
Seyr-i Saʿd-âbâdı sen bir kerre ıyd olsun da gör
V
Tıfl-ı nâzım cümle gördüm deyü aldatma beni
Görmedin bir hoşça sen dahı ol dil-cû gülşeni
Serv-i nâzım gel Nedîm-i zâr gezdirsin seni
Seyr-i Saʿd-âbâdı sen bir kerre ıyd olsun da gör
1886
I
Gel behey bîgâne-meşreb gel yeter nâz eyleme
Çık benimle seyr-i Saʿd-âbâd-ı nev-peydâyı gör
Ben niyâz etdikçe lutf et nâza âğâz eyleme
Fursat olmuşken amân gel [şevk ile] aʿlâyı gör
II
Lutf-ı sultân-ı cihân-zîbâyı âbâd eyledi
Âlemin kalbin bu tarh-ı dil-güşâ şâd eyledi
Gör neler yapdı ne nâzük şeyler îcâd eyledi
Himmet-i vâlâ-yı Sultân Ahmed-i dânâyı gör
III
Gör biraz gelsin de gör bahr u berin sultânını
Bak celâl ü câhına seyreyle izz ü şânını
Kıl temâşâ ebr-i cûd u himmetin bârânını
Sadr-ı aʿzam zer nisâr etsin hele naʿmâyı gör
IV
Eyleyüp yolunda ey meh-rû fedâ cân u teni
Arayup gezmekde ümmîdinle bâğ u gülşeni
Şimdi Saʿd-âbâda gelmiş cüst ü cû eyler seni
N 'işlemiş aşkın Nedîm-i zâra gör hercâyi gör
19
I
Şimdi Saʿd-âbâda bak evvelkinden aʿlâ mıdır
Gör hele dünyâyı eski bildiğin dünyâ mıdır
Bu görünen bir müzeyyen kasr-ı müstesnâ mıdır
Yohsa nehr-i cennet üzre cisr-i nev-peydâ mıdır
II
Ben dedim gitdi behişt-i câvidândır yâ felek
86

Bu şiir, sadece T nüshasında vardır.

Görmüşümdür anda zîrâ nice bin hûr u melek
Hurrem-âbâdın önünden havza bak tâ kasra dek
Gül-zemîn üzre döşenmiş buz gibi dîbâ mıdır
III
Gûş kıldım kim bu gün ey dil-rübâ-yı gonca-leb
Bir dıraht altında sen etmekdesin zevk u tarab
Sıklet olmazsa eğer bir iki saʿatcik aceb
Biz de varsak mı efendim yanınız tenhâ mıdır
IV
Oldu bu şarkı hele şarkıların ber-cestesi
Dil-güşâdır çün sabâ her nağme-i âhestesi
Söz Nedîmindir aceb tarz-ı hasendir bestesi
Güftesi ammâ ki bilmem besteden aʿlâ mıdır
20
I
Gerçi dil almakda hüsnün hayli istiʿdâdı var
Lîk o gîsûnun kafâdan ona çok imdâdı var
Çâresiz uşşâkın ancak nâle vü feryâdı var
El-amân bilmez nedir bir gamze-i bîdâdı var
II
Çeşm-i şûhundur dil-i âşıkda te'sîr eyleyen
Kâkülündür âlemi der-bend-i zencîr eyleyen
Mihr-i laʿlindir senin dünyâyı teshîr eyleyen
Sevdiğim mühr-i Süleymânın cihânda adı var
III
Bir perîdir gerçi ammâ yokdur insâniyyeti
Âftâbı zerre-i nâ-çîze saymaz talʿatı
Nahl-i tûbâyı salındırmaz nihâl-i kâmeti
Gülşen-i hüsn ü cemâlin bir boyu şimşâdı var
IV
Meclise bîgâneler geldi nice yâd olmasın
Âşıka pek çok cefâya nice muʿtâd olmasın
Şîve fenninde o gözler nice üstâd olmasın
Gamze-i fettân gibi yanında bir üstâdı var
V
Her gülün şevkıyle bülbül gibi zâr olmaz Nedîm
Değme bir zülf-i girih-gîre şikâr olmaz Nedîm
Her gül-istânda çü şeb-nem hâksâr olmaz Nedîm
Değme bir dil-ber beğenmez bir dil-i nakkâdı var
21
I
Gel hele bir kerrecik seyr et göze olmaz yasağ

Oldu Saʿd-âbâd şimdi sevdiğim dağ üstü bâğ
Çâr-bâğ-ı Isfahânı eylemişdir dâğ dâğ
Oldu Saʿd-âbâd şimdi sevdiğim dağ üstü bâğ
II
Nev-bahâr erişdi oldu ol zemin cennet-misâl
Gars olundu kâmetin gibi hezâran nev-nihâl
Bağlarla buldu ruhsârın gibi hüsn ü cemâl
Oldu Saʿd-âbâd şimdi sevdiğim dağ üstü bâğ
III
Andadır seyr-i nihâl-istân u tarf-ı cûybâr
Andadır gül-geşt-i sahrâ andadır seyr-i kenâr
İster isen kûhu seyret ister isen bâğa var
Oldu Saʿd-âbâd şimdi sevdiğim dağ üstü bâğ
IV
Anda idi dünkü gün hemşîre-i saʿd-ahterin
Sen de gel gâhîce hâlî kalmasın cânâ yerin
Suç benim olsun beni döğsün duyarsa mâderin
Oldu Saʿd-âbâd şimdi sevdiğim dağ üstü bâğ
V
Bir Nihâl-istân kitâbıdır o sahrâlar meger
Kim ona havz-ı dil-âra sîmden cedvel çeker
Dâğa çık da bâğlardan eyle bu sırra nazar
Oldu Saʿd-âbâd şimdi sevdiğim dağ üstü bâğ
VI
Şark u garb-ı âlemi seyrân eden peyk-i nesîm
Der ki bî-şübhe cihân içre bunun misli adîm
Vasfına bu mısraʿ-ı garrâ münâsibdir Nedîm
Oldu Saʿd-âbâd şimdi sevdiğim dağ üstü bâğ
22
I
Bi-hamdillah Revân alındı zevk u şevka muʿtâd ol
Meserret vaktidir rûh-ı revânım gül açıl şâd ol
Dil-i düşmen harâb oldu safâlarla sen âbâd ol
Meserret vaktidir rûh-ı revânım gül açıl şâd ol
II
Bu demler mevsim-i zevk u neşât u şâdmânîdir
Bu asrın her günü güyâ ki eyyâm-ı cüvânîdir
Çıkup gülzâra handân olmanın şimdi zamânıdır
Meserret vaktidir rûh-ı revânım gül açıl şâd ol
III
Safâdan servler salınmada etrâf-ı gülşende
Sehâbın mâyesi olmakda tarf-ı bâğ-efgende

Zamân-ı devletinde şehriyâr-ı âlemin sen de
Meserret vaktidir rûh-ı revânım gül açıl şâd ol
IV
Açıldı bunca muhkem kalʿalar ey şûh-ı meh-pâre
Kemer bendin senin feth etmeğe olmaz mı bir çâre
Güşâd eyle amân ol düğme-i zerrîni bir pâre
Meserret vaktidir rûh-ı revânım gül açıl şâd ol
V
Sürûr ile cihân rûyun gibi ferhunde vü hurrem
Neşât u şevk u şâdî ile leb-rîz oldu hep âlem
Nedîm-i zâr ile bir lahzacık olmaz mısın hem-dem
Meserret vaktidir rûh-ı revânım gül açıl şâd ol
23
I
Yine tenhâ elime girdi hele cânânım
Bûs edince lebini ağzıma geldi cânım
Gece yıldız sayar iken bu dil-i nâlânım
Doğdu nâgâh güneş gibi meh-i tâbânım
II
Dün dil-i zâr ile sohbet ederek gitmişsin
Vaʿde-i lutfu kasemler ile berkitmişsin
Deheninden bize bir bûse mi vaʿd etmişsin
Bizde bir böyle ağız müjdesi var sultânım
III
Sen de kendin gibi bir şûha nigehbân oldun
Gül iken böyle niçün bülbül-i nâlân oldun
Sen nice tâ bu kadar aşk ile hayrân oldun
Hele ben sana efendim katı pek hayrânım
IV
Çık levendâne dolaş gûşelerin gülzârın
Meded ey serv-i revân bozma meded reftârın
Pây-mâl olmadır ümmîdi Nedîm-i zârın
Ayağın sakınarak basma amân sultânım
24
I
Yeniden eski muhabbetleri tecdîd edelim
Gel benim kaşı hilâlim bize bir ıyd edelim
Seni bir câm-ı musaffâ ile hurşîd edelim
Gel benim kaşı hilâlim bize bir ıyd edelim
II
İşte hûn oldu dilim gamze-i ayyâşın içün
İşte hançerlere düşdüm senin ol kaşın içün

Pek recâ ederim unutma güzel başın içün
Gel benim kaşı hilâlim bize bir ıyd edelim
III
Yeter ağlatdı firakın bu dil-i bîmârı
Yeter etdirdi hayâlin bana âh u zârı
Kâmkâr et bizi bir gün de efendim bâri
Gel benim kaşı hilâlim bize bir ıyd edelim
IV
Dil senin sohbetine tâlib ü râgıbdır pek
Şevkimiz talʿat-ı pür-nûruna tâlibdir pek
Hele Top-hâne günü olsa münâsibdir pek
Gel benim kaşı hilâlim bize bir ıyd edelim
V
Bezmimiz rûyun ile reşk-i gül-istân olsun
Handelerle leb-i laʿlin şeker-efşân olsun
İʿtizâr etme Nedîmâ sana kurbân olsun
Gel benim kaşı hilâlim bize bir ıyd edelim
25
I
Sevdiğim cânım yolunda hâke yeksân olduğum
Iyddır çık nâz ile seyrâna kurbân olduğum
Ey benim aşkında bülbül gibi nâlân olduğum
Iyddır çık nâz ile seyrâna kurbân olduğum
II
Cümle yâran sana uşşâk olduğun bilmez misin
Cümlenin tâkatları tâk olduğun bilmez misin
Şimdi âlem sana müştâk olduğun bilmez misin
Iyddır çık nâz ile seyrâna kurbân olduğum
III
Gâhi Feyz-âbâda doğru azm edüp eyle safâ
Âsaf-âbâda gelüp gâhî salın ey meh-likâ
Gel hele gör sahn-ı Saʿd-âbâda hiç olmaz bahâ
Iyddır çık nâz ile seyrâna kurbân olduğum
IV
Kapladup gül-penbe şâlı ferve-i semmûruna
Ol siyeh zülfü döküp ol sîne-i billûruna
Itr-ı şâhîler sürüp ol gerden-i kâfûruna
Iyddır çık nâz ile seyrâna kurbân olduğum
V
Sen açıl gül gibi zâr ile hezâr olsun Nedîm
Bend bend olsun ham-ı zülfün şikâr olsun Nedîm
Sen salın cânâ yolunda hâksâr olsun Nedîm

Iyddır çık nâz ile seyrâna kurbân olduğum
26
I
Yetmez mi sana bister ü bâlîn kucağım
Serd oldu havâ çıkma koyundan kuzucağım
Ateşlik eder sana bu sînemdeki dâğım
Serd oldu havâ çıkma koyundan kuzucağım
II
Sen böyle soğuk yerde niçün yatar uyursun
Billahi döğer dur hele dâyen seni görsün
Dahı küçücüksün yalnız yatma üşürsün
Serd oldu havâ çıkma koyundan kuzucağım
III
Yaklaşdı şitâ ebr-i siyâh tutdu cihânı
Kalmadı sabânın gezecek tâb u tüvânı
Kurbânın olam geçdi boğaz seyri zamânı
Serd oldu havâ çıkma koyundan kuzucağım
IV
Bir câm çek ey gonca-dehen defʿ-i humâr et
Çeşmimde hayâlin gibi gel geşt ü güzâr et
Nakşın gibi âyîne-i sînemde karâr et
Serd oldu havâ çıkma koyundan kuzucağım
V
Der sana Nedîmâ bunu tekrâr-be-tekrâr
Bîgâne ile etme sakın azm-i çemenzâr
Gürgân gibi ağyâr kaparlar seni zinhâr
Serd oldu havâ çıkma koyundan kuzucağım
2787
I
Gül-istân lâle-i ahmerle pür-zîb oldu ser-te-ser
Çırâğan faslı ıyd eyyâmıdır şevketlü hünkârım
Karâr etsin mi İstanbulda şimden sonra hâtırlar
Çırâğan faslı ıyd eyyâmıdır şevketlü hünkârım
II
Senin çün besledi ezhârı bir yıldan beri gülşen
Haber sormakdadır her lahza teşrîf-i hümâyûndan
Tebâh olur iki günde eger lutfunla gelmezsen
Çırâğan faslı ıyd eyyâmıdır şevketlü hünkârım

87

Bu şiir, sadece T nüshasında vardır.

III
Bilirsin kim efendim lâlenin nâzükdür eyyâmı
Tamâm olur hemân bir haftada âğâz u encâmı
Kerem kıl tizce teşrîf eyle bilsin bâri bayramı
Çırâğan faslı ıyd eyyâmıdır şevketlü hünkârım
IV
Çemen kıldı yeşil dîbâsını yollarda güsterde
Gelüp durdu selâma nev-bahâr u ıyd bir yerde
Hele geç kalması şâyan görünmez bu havâlarda
Çırâğan faslı ıyd eyyâmıdır şevketlü hünkârım
V
O cây-ı nüzhet-efzâya nice meyl etmesin hâtır
Ki ol yerlerden olmuşdur nice ehl-i hüner zâhir
Zuhûr etmiş husûsâ kim Nedîmâ gibi bir şâʿir
Çırâğan faslı ıyd eyyâmıdır şevketlü hünkârım
28
I
Gülzâra salın mevsimidir geşt ü güzârın
Ver hükmünü ey serv-i revân köhne bahârın
Dök zülfünü semmûr giyinsin ko izârın
Ver hükmünü ey serv-i revân köhne bahârın
II
Bülbüllerin ister seni ey gonca-dehen gel
Gül gitdiğini anmayalım gülşene sen gel
Pâ-mâl-i şitâ olmadan iklîm-i çemen gel
Ver hükmünü ey serv-i revân köhne bahârın
III
Sal hatt-ı siyâhkârın o ruhsâre-i âle
Semmûrunu kaplat bu sene kırmızı şâla
Al deste eğer lâle bulunmazsa piyâle
Ver hükmünü ey serv-i revân köhne bahârın
IV
Cennet gibi âlem yine her mîve firâvân
Sen mîve-i vaslın dahi etmez misin erzân
Uşşâka birer bûse edüp gizlice ihsân
Ver hükmünü ey serv-i revân köhne bahârın
V
Bir mısraʿ işitdim yine ey şûh-ı dil-ârâ
Bir hoşça da bilmem ne demek istedi ammâ
Maʿkûl dedi zann ederim onu Nedîmâ
Ver hükmünü ey serv-i revân köhne bahârın

29
I
Yine oldum esîri âh bir şûh-ı sitemkârın
Ki dil-ber sevmemiş bilmez belâsın âşık-ı zârın
Ne kâfirliklerin gördüm ben ol zülf-i siyehkârın
O ebrûnun o zâlim gamzenin ol çeşm-i mekkârın
II
O tıfl-ı nâzı gördüm rûyuna hurşîd eser etmiş
Haberdâr olmamışdım sonra bildim n'eylemiş n'etmiş
Meğer zâlim kaçup tenhâca Saʿd-âbâda dek gitmiş
Temâşâ eylemiş âlâyını şevketlü hünkârın
III
Gezermiş kasrın etrâfında yer yer tâze meh-rûlar
Mükahhal gözlü şîrîn sözlü leylî yüzlü âhûlar
Hemân alkış sadâsın andırırmış çağlayan sular
Ederlermiş duʿâsın pâdişâh-ı maʿdeletkârın
IV
Güzelsin bî-bedelsin şûhsun âlüftesin cânâ
Söz olmaz hüsnüne gelmez nazîrin âleme hakkâ
Senin her cevrine bin cân ile sabr eylerim ammâ
Beni pek öldürür ey bî-vefâ ellerle bâzârın
V
Bugün bir mahrem-i esrâr yâr-ı nükte-pîrâdan
İşitdim kim sayup uşşâkını ey şûh-ı simin-ten
Nedîm-i zâra benzer âşıkım yokdur demişsin sen
Efendim işte vardır ben esîrin ben giriftârın
30
I
Ser-â-pâ hüsn ü ânsın dil-sitânsın nâz-perversin
Cüvân-ı mihribânsın şûhsun nâzende dil-bersin
Nazîrin yok cihânda hüsn ile mihr-i münevversin
Bahâ olmaz sana cânâ aceb pâkîze gevhersin
II
Eyâ gülzâr-ı hüsn ü behcetin nahl-ı ser-efrâzı
Kim üstâd etdi fenn-i işvede ol çeşm-i tannâzı
Kim öğretdi sana cânâ bu denlü şîve vü nâzı
Ki dâ'im böyle nâz ile güler nâz ile söylersin
III
Yeter kaldın yeter ey tıfl-ı nâzım hânede tenhâ
Yeter karışmasınlar sana gayri dâye vü lâlâ
Biraz gel bâğa bülbül dinle seyret açıl cânâ
Ki sen dahı henüz açılmamış bir gonca-i tersin

IV
Hırâmın dil-pesend ü cünbişin dil-hâhdır cânâ
Hayâlinle Nedîmin kârı âh u vâhdır cânâ
Atan anan senin var ise mihr ü mâhdır cânâ
Ki bir bakışda mihre bir bakışda mâha benzersin
3188
I
Pâdişâhım dergehinde bendedir şâhan senin
Her ne emrin varsa hünkârım buyur ferman senin
Âlemin sultân-ı âlî-şânısın devran senin
Her ne emrin varsa hünkârım buyur ferman senin
II
İster isen al Ferîdûnun başından efseri
İster isen mülk-i Dârâdan çıkar İskenderi
İster isen Husreve bağışla mülk-i hâveri
Her ne emrin varsa hünkârım buyur ferman senin
III
Zât-ı âlî-şânına şâyestedir bu taht u tâç
Gayri şehler lâyık oldur ki versinler harâç
Mülk-i Kisrîden alır ednâ kulun isterse bâç
Her ne emrin varsa hünkârım buyur ferman senin
IV
Iyd yaklaşdı Nedîmâ benden âyâ neylesin
Bir kasîdeyle yine arz-ı hüner mi eylesin
Yohsa bir nâzük edâ tâze gazel mi söylesin
Her ne emrin varsa hünkârım buyur ferman senin
32
I
Aceb nâzende tıfl-ı dil-sitânsın
Güzelsin tâzesin tersin cüvânsın
Gözümde nûrsun sînemde cânsın
Hemân kalbimdeki râz-ı nihânsın
II
Neden eşkestedir tarf-ı külâhın
Neden mestânedir çeşm-i siyâhın
Niçün kanlar döker tîğ-i nigâhın
Niçün sen böyle âşûb-ı cihânsın
III
Varup bîgânelerle ülfet etdin
88

Bu şiir, sadece T nüshasında vardır.

Dil-i zârım esîr-i mihnet etdin
Beni mehcûr-ı tâb u tâkat etdin
Yamansın mâ-hasal zâlim yamansın
IV
Söz açma hızr ile âb-ı bekâdan
Efendim sevdiğim ben bildiğim ben
Bu şekker-hand ile bu kadd ile sen
Hayât-ı tâze ömr-i câvîdânsın
V
Gönül kim ıkd-ı bend-i kâkülündür
Havâdâr-ı şemîm-i sünbülündür
Nedîm-i zâr kurbânın kulundur
Sen onun cismine rûh-ı revânsın
33
I
Erişdi nev-bahâr eyyâmı açıldı gül-i gülşen
Çırâğan vakti geldi lâlezârın dîdesi rûşen
Çemenler döndü rûy-ı yâra reng-i lâle vü gülden
Çırâğan vakti geldi lâlezârın dîdesi rûşen
II
Açıldı dil-berin ruhsârı gibi lâleler güller
Yakışdı zülf-i hûbân-veş zemîne saçlı sünbüller
Bu mısraʿla nevâ-sâz olmada âşüfte bülbüller
Çırâğan vakti geldi lâlezârın dîdesi rûşen
III
Gelir deyü cihânın şehriyârı bezm-i gülzâra
Temâşâ etmek içün yâsemenler çıkdı dîvâra
Tebessümle dedi gül-gonca gûş-ı bülbül-i zâra
Çırâğan vakti geldi lâlezârın dîdesi rûşen
IV
Olup gülşen çırâğan ile pür-şevk u neşât-efzâ
Zemîni lâlezârın nûrdan tâvûsdur gûyâ
Hezâran müjde kim açıldı rûy-ı gonca-i raʿnâ
Çırâğan vakti geldi lâlezârın dîdesi rûşen
V
Sezâdır kim cihânın pâdişâh-ı mekremetkârı
Müşerref ede teşrîf-i hümâyûniyle gülzârı
Nedîmin sazlarla okuna bu tâze güftârı
Çırâğan vakti geldi lâlezârın dîdesi rûşen
34
I
Yakın gel kaçma ey şûh-ı cihân hüsnün ıyân olsun

Bana her bir nigâhın mâye-i ârâm-ı cân olsun
Ruhu gül lebleri mül kâmeti serv-i revân olsun
Olursa bâri dil-ber böyle şûh-ı nükte-dân olsun
II
Seni pinhan sevüp ey nev-nihâl-i bâğ-ı istiğnâ
Biraz müddet seninle zevk u sohbet edelim tenhâ
Eğer sen gelmez isen sana ben azm ederim ammâ
Sakın kendin bu râz ağyârdan dâim nihân olsun
III
Bu ahd-i zevk u şâdînin gerek kadrin bile âdem
Ki diller her zamân olmakdadır bir şevk ile hurrem
Nedîmâ vakt-i Cemde olmamışdır böyle hurrem dem
Duʿâ-yı devlete meşgûl olup dil şâdmân olsun
35
I
Sâkiyâ meclise gel cismime gelsin cânım
Ahdler tevbeler ol sâgara kurbân olsun
Ayağın sakınarak basma amân sultânım
Dökülen mey kırılan şîşe-i rindân olsun
II
Merhabâ etdiğin ellerle revâ mı göreyim
Eller emsin o şeker lebleri de ben durayım
Bâri lutfeyle â zâlim biricik yüz süreyim
Pâyin olmazsa eğer gûşe-i dâmân olsun
III
Şûhsun neyleyim ammâ ki yalan söylersin
Her zamân böyle Nedîmâyı firîb eylersin
Hamdır mîve-i vaslım sana olmaz dersin
Olsun ey tâze nihâl-i çemen-i cân olsun
36
I
Andırır kasr-ı cinânı bu dil-i nâ-şâda
Nice akmaya gönül su gibi Saʿd-âbâda
Düşürür kevseri ol havz-ı dil-ârâ yâda
Nice akmaya gönül su gibi Saʿd-âbâda
II
Sürmeli gözlü güzel yüzlü gazâlân anda
Zer kemerli beli hançerli cüvânân anda
Bâ-husûs aradığım serv-i hırâmân anda
Nice akmaya gönül su gibi Saʿd-âbâda
III
Görüp ol tarh-ı dil-ârâyı Nedîm-i şeydâ

Vasfını eyler iken levh-i sipihre imlâ
Dedi bu mısraʿı bir şâʿir-i pâkîze-edâ
Nice akmaya gönül su gibi Saʿd-âbâda
37
I
Vasf-ı hüsn ü behceti bir vech ile sığmaz dile
Gel Şeref-âbâdı gör şevketlü hünkârım hele
Anlanılmaz hak bu kim ârâyişi takrîr ile
Gel Şeref-âbâdı gör şevketlü hünkârım hele
II
Her nefes âb u havâsı câna cânlar katmada
İntisâbınla cihâna nâz u nahvet satmada
Kangı gün teşrîf eder şâhım deyü cân atmada
Gel Şeref-âbâdı gör şevketlü hünkârım hele
III
Anı ziynetler ile yaptırdı sadr-ı aʿzamın
Tâ ki açılsın temâşâsiyle tabʿ-ı ekremin
Lutf u ihsan kıl dirîğ etme efendim makdemin
Gel Şeref-âbâdı gör şevketlü hünkârım hele
IV
Ben kulun sordum Nedîmâdan onun evsâfını
Vasf u medh etdi be-gâyet tarhını eşrâfını
Rûha teşbîh eyledi hattâ havâ-yı sâfını
Gel Şeref-âbâdı gör şevketlü hünkârım hele
3889
I
Aceb reşk eyledi tabʿım nevâ-yı andelîbâne
Olur mu bülbül olsak biz dahı bir verd-i handâne
Açıldı lâleler güller güzeller çıkdı seyrâna
Açılsak biz de bir kaç gonca-leblerle gül-istâna
II
Sana dil-dâdeyim ey şûh istersen dil-âzâr ol
Eğer yoğ ise de uşşâka rahmin sevdiğim var ol
Ne çâre kâil olduk hep cefâ-cûy u sitemkâr ol
Ne olur sen hemân lutf eyle bizden olma bîgâne
III
Çeküp bir iki sâgar şîşe-i nâmûsu sındırsak
Dil-i serdin biraz uşşâka germ etsek ısındırsak
Seni ağyârdan bir iki gün alsak salındırsak
89

Bu şiir, sadece T nüshasında vardır.

Ne var bir turfa satsak serv-i nâzım biz de yârâna
IV
Amân pek yaralandım ol nigâh-ı şûh-ı evbâşa
Kapıldım doğrusu ol yâl ü bâle ol güzel kaşa
Geçersen semtimizden yolun uğrarsa Beşiktâşa
Efendim gel mürüvvet kıl senindir bende vü hâne
V
Seni gördüm ki ol şûhun tutup tenhâca dâmânın
Meğer kim azm ederdin aşk-ı müşkil râz-ı pinhânın
Şetâretlerle gâhî güldürürdün laʿl-i handânın
Ne sihr eylerdin ol şûha ne söylerdin Nedîmâne
39
I
Cemâl-i bâ-kemâlin buldu revnak nûr u behcetle
Tırâş oldun efendim âfiyetler izz ü devletle
Şükürler kim yine buldun kemâl icrâ-yı sünnetle
Tırâş oldun efendim âfiyetler izz ü devletle
II
Değişmem müşk-i Çîne hâk-i pây-i anber-âmîzin
Bütün dünyâya vermem ben senin bir mûy-ı nâ-çîzin
Hemîşe şevklerle geçsin evkât-ı tarab-rîzin
Tırâş oldun efendim âfiyetler izz ü devletle
III
Sütürre reşk kim devletlü başından bulur devlet
Hased mıkrasa kim eyler seninle leb-be-leb sohbet
Cebîninden gelir âyînenin ruhsârına ziynet
Tırâş oldun efendim âfiyetler izz ü devletle
IV
Zamânında ser-â-pâ resmi nevdir çünki dünyânın
Okunsun bu yeni şarkısı da bâri Nedîmânın
Hemîşe olsun efzûn ömrün ile zât-ı zî-şânın
Tırâş oldun efendim âfiyetler izz ü devletle
40
I
Bir safâ bahş edelim gel şu dil-i nâ-şâda
Gidelim serv-i revânım yürü Saʿd-âbâda
İşte üç çifte kayık iskelede âmâde
Gidelim serv-i revânım yürü Saʿd-âbâda
II
Gülelim oynayalım kâm alalım dünyâdan
Mâ-yı tesnîm içelim çeşme-i nev-peydâdan
Görelim âb-ı hayât akdığın ejderhâdan

Gidelim serv-i revânım yürü Saʿd-âbâda
III
Geh varup havz kenârında hırâmân olalım
Geh gelüp kasr-ı cinan seyrine hayrân olalım
Gâh şarkı okuyup gâh gazel-hân olalım
Gidelim serv-i revânım yürü Saʿd-âbâda
IV
İzn alup cuma namâzına deyü mâderden
Bir gün uğrılıyalım çarh-ı sitem-perverden
Dolaşup iskeleye doğru nihân yollardan
Gidelim serv-i revânım yürü Saʿd-âbâda
V
Bir sen ü bir ben ü bir mutrıb-ı pâkîze-edâ
İznin olursa eğer bir de Nedîm-i şeydâ
Gayrı yârânı bu günlük edüp ey şûh fedâ
Gidelim serv-i revânım yürü Saʿd-âbâda
41
I
Yine bezm-i çemene lâle fürûzan geldi
Müjdeler gülşene kim vakt-ı çırağan geldi
Bülbül ateş saçarak bezme gazel-hân geldi
Müjdeler gülşene kim vakt-ı çırağan geldi
II
Çıkup ikbâl ile gülzâra şehenşâh-ı cihân
İltifâtiyle eder gülleri şâd u handân
Lâlezâra gelir elbet yine sultân-ı zamân
Müjdeler gülşene kim vakt-ı çırağan geldi
III
Seyr olup raksı yine dil-ber-i mümtâzların
Yine eflâke çıkar nâleleri sâzların
Câna âteş bırakır şuʿlesi âvâzların
Müjdeler gülşene kim vakt-ı çırağan geldi
IV
Ney ü santûr u rebâb ü def ü tanbûr ile çeng
Nağme-i bülbül ü kumrîye olup hem-âheng
Pür eder âlemi şevk u tarab-ı reng-â-reng
Müjdeler gülşene kim vakt-ı çırağan geldi
V
Cân-fezâ turra-i hûbân gibi zülf-i sünbül
Dil-güşâ nazm-ı Nedîmâ gibi ruhsâre-i gül
Dün gül-istânda işitdim ki der idi bülbül
Müjdeler gülşene kim vakt-ı çırağan geldi

42
I
Sînemi deldi bu gün bir âfet-i çâr-pâreli
Gül yanaklı gülgüli kerrâkeli mor hâreli
Çifte benli sîm gerdenli güneş ruhsâreli
Gül yanaklı gülgüli kerrâkeli mor hâreli
II
Bir cüvân kâşî sarık sarmış efendim başına
Sürme çekmiş ıtr-ı şâhîler sürünmüş kaşına
Şimdi girmiş dahı tahmînimde on beş yaşına
Gül yanaklı gülgüli kerrâkeli mor hâreli
III
Şeh-nişinler ziyneti âgûşlar pîrâyesi
Dahı bir yıldır yanından ayrılalı dâyesi
Sevdiğim gönlüm sürûru ömrümün sermâyesi
Gül yanaklı gülgüli kerrâkeli mor hâreli
IV
Şîvesi nâzı edâsı handesi pek bî-bedel
Gerdeni püskürme benli gözleri gâyet güzel
Sırma kâkül sîm gerden zülf tel tel ince bel
Gül yanaklı gülgüli kerrâkeli mor hâreli
V
Ol perî-rûyun cefâ-yı çeşm-i cellâdın demem
Derd-i aşkıyla Nedîmin âh u feryâdın demem
Tarz u tavrın söylesem mâniʿ değil adın demem
Gül yanaklı gülgüli kerrâkeli mor hâreli
4390
I
Bahâr eyyâmıdır zevk-i gül-istân vaktidir şimdi
Açıldı lâleler seyr-i çırâğan vaktidir şimdi
Çemen faslı nevâ-yı andelîbân vaktidir şimdi
Açıldı lâleler seyr-i çırâğan vaktidir şimdi
II
Getirdi nükhetin bâd-ı sabâ gülzâr-ı dil-cûnun
Açıldı ukde-bendi yâsemînin verd-i şeb-bûnun
Efendim işte olsun gayr ................hümâyûnun
Açıldı lâleler seyr-i çırâğan vaktidir şimdi
III
Umar teşrîfini gülşen efendim sad hacâletle
Derûnu gonca-i şükûfenin hûn oldu hasretle
90

Bu şiir, sadece T nüshasında vardır.

Kerem kıl lutf u ihsân et buyur izz ü saʿâdetle
Açıldı lâleler seyr-i çırâğan vaktidir şimdi
IV
Ümîd-i makdeminle goncalar oldu ser-efkende
Selâma durdular serv-i sehîler râh-ı gülşende
Bu mısraʿla terennüm etmede hânende sâzende
Açıldı lâleler seyr-i çırâğan vaktidir şimdi
V
Haber almak içün gülzâra gönderdim sabâyı dün
Bakardım kim bahârın cünbüşünden bir haber gelsün
Nedîmâ geldi tahkîk olmak üzre söyledi bu gün
Açıldı lâleler seyr-i çırâğan vaktidir şimdi
4491
I
Var mı bir yer sahn-ı Saʿd-âbâd-ı nev-peydâ gibi
Evce çıkmış bir müferrih kasr per-i ankâ gibi
Kad çeküp her bir nihâl-i tâzesi tûbâ gibi
Nâz eder uşşâkına mahbûb-ı müstesnâ gibi
II
Açılup gül-goncalar esdi nesîm-i nev-bahâr
Lâle etdi dâğ-ı pinhânın derûndan âşikâr
Seyr-i Saʿd-âbâda bir kaç defʿa vardık bî-karâr
Gelmedin ey bî-vefâ maksûdun istiğnâ gibi
III
Nev-bahâr artırmış onun şöyle hüsn ü behcetin
Kim bulur sahnında insan rûy-ı cânan hâletin
Cedvel-i sîmin hele görsek kemâl-i ziynetin
Mevcler ham-der-ham olmuş zülfe-i tuğrâ gibi
IV
Zevkine aslâ doyulmaz seyrine gelmez gınâ
Ana dil-ber gibi dil bakdıkça olur mübtelâ
Seyr-i mehtâbı husûsâ pek temâşâ dil-güşâ
Kim olur havz-ı musaffâ şîrden deryâ gibi
V
Resm-i tarhı bî-nazîr ü hayret-efzâdır onun
Gûyiyâ her cânibi bir başka dünyâdır onun
Olamaz hakkâ ki vasf-ı medhine kâdir onun
Gelse bin şâʿir Nedîmâ-yı sühan-pîrâ gibi
91

Bu şiir, sadece T nüshasında vardır.

KOŞMALAR
1
I
Sevdiğim cemâlin çünkim göremem
Çıkmasın hayâlin dil-i şeydâdan
Hâk-i pâye çünki yüzler süremem

Alayım peyâmın bâd-ı sabâdan
II
Kebûd çeşmi bî-rahm etdi nigâhın
Âşıkların göğe çıkardı âhın
Sordum gerdeninden zülf-i siyâhın
Bir cevâb vermedi akdan karadan
III
Sevdiğim bendene düşerse hidmet
Kapında kul olmak cânıma minnet
Göre idim sende bûy-ı mahabbet
İstediğim budur sen bî-vefâdan
IV
Nedîmâ hüsnüne olmuşdur âşık
Öyle bir âşık kim kavlinde sâdık
Kereme ne kadar değilse lâyık
Âr etmez efendim şehler gedâdan
292
I
Tutasın cihânı Sikender gibi
Şevket ile dünyâ dola hünkârım
Kapına Ferîdun bir çâker gibi
Her ne emredersen n'ola hünkârım
II
Cihânda lutfunla anıldı adım
Senin ihsânınla dâ'imâ şâdım
Kapında kullukdur ancak murâdım
Almam bu cihânı pula hünkârım
III
Râm edüp dünyâyı emrine Hudâ
Hem-vâre süresin zevk ile safâ
Hor u hakîr olup düşmen dâ'imâ
İzz ü şânın efzûn ola hünkârım
IV
Dâimâ devletin ber-karâr olup
Her zamân müsâʿid rûzgâr olup
Gülşenin hemîşe nev-bahâr olup
Türlü türlü ziynet bula hünkârım

92

Bu şiir, sadece T nüshasında vardır.

V
Ber-karâr olasın izz ü devletle
Nedîmâ kulundur istikâmetle
Efendisin dâimâ sıdk-ı niyyetle
Medh eylemek düşer kula hünkârım

GAZELLER
1
1. Bîgâne gamzen âşıka nâdâna âşinâ
Tâ-key tegâfül ey büt-i bîgâne âşinâ
2. Zülfün hayâli cây edeli çeşmim olmadı

Gîsû-yı hâb şâne-i müjgâne âşinâ
3. Ser-der hevâ-yı aşkı idi diller olmadan
Bâd-ı sabâya kâkül-i cânâne âşinâ
4. Ey nüsha-i kemâl idi manzûme-i vücûd
Lafz-ı dil olsa maʿni-i irfâne âşinâ
5. Kırdı geçirdi tîğ-i nigâhiyle âlemi
Çeşmi ne yâd bakdı Nedîmâ ne âşinâ
2
1. Haddeden geçmiş nezâket yâl ü bâl olmuş sana
Mey süzülmüş şîşeden ruhsâr-ı âl omuş sana
2. Bûy-ı gül taktir olunmuş nâzın işlenmiş ucu
Biri olmuş hoy birisi dest-mâl olmuş sana
3. Sihr ü efsûn ile dolmuşdur derûnun ey kalem
Zülf-i Hârûtun demek mümkin ki nâl olmuş sana
4. Şöyle gird olmuş Firengistân birikmiş bir yere
Sonra gelmiş gûşe-i ebrûda hâl olmuş sana
5. Ol büt-i tersâ sana mey nûş eder misin demiş
El-amân ey dil ne müşkilter su’âl olmuş sana
6. Sen ne câmın mestisin billah kimin hayrânısın
Kendin aldırdın gönül n'oldun ne hâl olmuş sana
7. Leblerin mecrûh olur dendân-ı sîn-i bûseden
Laʿlin öpdürmek bu hâletle muhâl olmuş sana
8. Yok bu şehr içre senin vasf etdiğin dil-ber Nedîm
Bir perî-sûret görünmüş bir hayâl olmuş sana
3
1. Gör kadd-i yâri serv-i çemân söylerim sana
Bak ol dehâna râz-ı nihân söylerim sana
2. Sorma peyâm-ı laʿlini peymâne duymasın
Ey dil tehâlük etme amân söylerim sana
3. Ben şâʿirim o kâmet-i mevzûnu doğrusu
Sevmem desem de belki yalan söylerim sana
4. Vardır huzûra söyleyecek bir sözüm onu
Aʿda kaçan uyur o zamân söylerim sana
5. Söylenmez ol perî ile seyr-i Hisârımız

Zann etme ey dil onu hemân söylerim sana
6. Hamdır dü zülfi zülfe-veş onunla bil hemân
Ey bâd-ı subh işte nişân söylerim sana
7. Eylerse bana dahı nazar ol hidiv-i ahd
Hem-çün Nedîm sihr ü beyân söylerim sana
8. Seyr eyledikçe dâiresin der sipihre mihr
İzz ü vakâr u haşmet ü şan söylerim sana
9. Feyz-i nesîm-i lutfu ile gül-sitânda gül
Gûyâ deyüp durur ki hemân söylerim sana
10. Tâ cebhen üzre nakş ederim vasfın âkıbet
Ey âftâb işte ıyan söylerim sana
11. Mirrîh heybetini görüp der pesend ile
Şekl-i melekde şîr-i jiyan söylerim sana
12. Ey meh rikâbı ol da gör ikbâli ben bunu
Her vakt u her zamân u her an söylerim sana
13. Hiç bir nişâne yok o miyân u dehândan
Âgâh olursam ey dil ü cân söylerim sana
14. Bir kaşı yaya çille-keş-i âh imiş Nedîm
Ammâ o şûhu bâri cüvân söylerim sana
493
1. Dile mahabbet-i gîsû-yı yâr olur peydâ
Garîbe hâhiş-i dâr u diyâr olur peydâ
2. Nedir bu germi-i bâzâr-ı nev-bahâr-ı arûs
Açılsa bir gül-i ter bin hezâr olur peydâ
3. Hat-âver olmaya mâdâm o hüsn-i pertev-sûz
Yanınca çok eyi gün dostu yâr olur peydâ
4. Güm etse şefkat-i hüsnü şükûh-ı nev-hatlar
Siyeh haberde belî iştihâr olur peydâ
5. Düşürme kendini gird-âb-ı inkılâba Nedîm
Zamân olur sana da bir kenâr olur peydâ

93

Bu gazel, sadece AE nüshasında vardır.

5
1. Ne aceb eylese feryâd-ı derûnun ifşâ
Goncadan söz getirir bülbül-i şeydâya sabâ
2. Yelerek çın seherden geliyor bâd-ı nesîm
Gâlibâ zülfü elinden edecekdir şekvâ
3. Oldu murgân ile ezhâr-ı çemen hem-sohbet
Sahn-ı gülşende zuhûr etse n'ola vâveylâ
4. Isınup cümle kulûb âb-ı bürûdet gitdi
Cilve-rîz olsa aceb mi dönerek arz u semâ
5. Nev-bahâr olsa da bî-çâre Nedîmâ nâ-şâd
Rûz-ı mahşerde meger şâd ola bâ-lutf-ı Hudâ
6
1. Çünki bülbülsün gönül bir gül-sitân lâzım sana
Çünki dil koymuşlar adın dil-sitân lâzım sana
2. Nev-cüvânlık âlemin tâ kim getirsin yâdına
Dahı pek pîr olmadan bir nev-cüvân lâzım sana
3. Çünki şâʿirsin hayâl-i tâzedir senden murâd
Pes yeni bir dil-rübâ-yı mû-miyân lâzım sana
4. Bir güzel sev sakın ammâ duymasın zâl-ı felek
Genc ola ammâ nihân-ender-nihân lâzım sana
5. Çünki taʿmîr etdi taliʿ hâne-i vîrâneni
Gayri zâhir bir münâsib mihmân lâzım sana
6. Âhuvân-ı maʿni-i nev saydına hep cümleden
Şimdi bir gîsû-kemend ebrû-kemân lâzım sana
7. Çünki tîr-i hecr ile oldun zahmnâk ey gönül
Çek çevir kendin ki bir kaşı kemân lâzım sana
8. Vasf-ı laʿl-i dil-ber ise kasdın ey kilk-i beyân
Tercemân olmaklığa şîrin-zebân lâzım sana
9. Kıl metâʿ-ı nazmını ârâyiş-i sûk-ı kemâl
Ey Nedîm-i pür-hüner zîb-i dükân lâzım sana
7
1. Hem-vâre humla hoş başı câm ile leb-be-leb
Ümmü'l-habâyis olsa n'ola duhter-i ineb
2. Sen kim gözümde nûrsun ey şeb-çerâğ-ı nâz
Meh gayre gamla âyine-i germ olur bu şeb

3. Kaddin ki ceyş-i işveye şâhım alem çeker
Mushaf komak ferâzına hattın değil aceb
4. Defter-keş-i meâʿyib-i nâs olma merd isen
Kıl zâtını nazarlara mecmûʿa-yı edeb
5. Seyret Nedîm o kâmeti kim eylemiş murâd
Bu mısraʿ-ı resâda mezâmîn-i nâzı hep
8
1. Olunca dîde-i mestin leb-â-leb-i âşûb
Düşer vücûd-ı dile lerze-i teb-i âşûb
2. Be-dest-i gamze nüvazişgehidir ol çeşmin
Kenâr-ı rûy-ı fezâ tarf-ı gabgab-ı âşûb
3. Aceb münâsib ü çespândır ey büt-i tannâz
Nigâh-ı mestine vâdî-i mezheb-i âşûb
4. Değil saf-ı müje gâretgerî-i câna gelir
Gürûh-ı pâ-be-rikâbân-ı eşheb-i âşûb
5. Nedîm-i zâr gibi der-herâs olur âlem
Olunca dîde-i mestin leb-â-leb-i âşûb
9
1. Aşka düşdüm cân u dil müft-i cüvânân oldu hep
Sabr u tâkat masraf-ı çâk-ı girîbân oldu hep
2. Açmış oldum sînesin bir kerre ârâm u sükûn
Sîneden bilmem ne hâletdir girîzân oldu hep
3. Hâl kâfir zülf kâfir çeşm kâfir el-amân
Ser-be-ser iklîm-i hüsnün kafir-istân oldu hep
4. Olmadı tenhâca bir işret çemende yâr ile
Üstüme göz dikdi nergisler nigehbân oldu hep
5. Gerdeninden sînesinden bûseler etmişdi vaʿd
Cümlesinden n'eyleyim kâfir peşîmân oldu hep
6. Bir nezâketle açup fes gûşesinden perçemin
Şöyle göstermiş ki kim gördüyse hayrân oldu hep
7. Şîve-i güftârı hemşîren mi öğretdi sana
Her sözün şîrîn-zebânım cânıma cân oldu hep
8. Sen demişsin kim kimin derdiyle giryândır Nedîm
Hep mürüvvetsiz senin derdinle giryân oldu hep

10
1. Barıp kûyınga yığlamak tiledim bir sadâ tartıp
Yügürdi min sârı ol gamze tîğ-i sürme-sâ tartıp
2. Alıp tîgıng eliga saçı zırhın salmış arhaya
Mining kasdımga kilmiş üç toluk câm-ı safâ tartıp
3. O şol âhû közin kılmağ içün kıymac üze kıymac
Salar dünbâle nahvet sürmesin ol pür cefâ tartıp
4. Ser-i kûyınga barmak ihtiyârım birletür sanman
Gönülni iltürüp kuvvet bile zülf-i dütâ tartıp
5. Nevâyî rûhı kilkindin Nedîmâ köp tapar lezzet
Terennüm eylekecni yanglıg ün salıp nevâ tartıp
11
1. Cây edeli sînem büt-i dil-cû-yı mahabbet
Dil oldu perî-hâne-i câdû-yı mahabbet
2. Hattın nazar-ı âşıka elbette girândır
Kıldan ağar ey şûh terâzû-yı mahabbet
3. Ser-mest yatur künc-i dimâğımda safâdan
Mecnûnu serâsîme eden bûy-ı mahabbet
4. Bir hâb-ı perîşâna müjem olmadı mahrem
Güncîde değil şâneye gîsû-yı mahabbet
5. Düşmekde ciger-pâreleri dâmına çün gird
Derkâr gibi sînede cârû-yı mahabbet
6. Eyler kad-i ham-geştemi gerdîde çü dolab
Kûhsâr-ı serimden dökülen cûy-ı mahabbet
7. Aşk ehli alup eylese şâyeste Nedîmâ
Eşʿârımı taʿvîz-i be-bâzû-yı mahabbet
1294
1. Güldür çemen-i sînede dâğ-ı gam-ı hasret
Şeb tâ-be-seher eşk-i terim şeb-nem-i hasret
2. Şundan bir iki çekdiri görsün bize sâkî
Bî-zevrak-ı sahbâ geçilir mi yem-i hasret
94

Bu gazel, Nedîm Divânı’nın tyazma nüshalarına yoktur. Sadece Halil Nihad neşrinde mevcuttur (s.136).

3. Dîvâne-sıfat hasret olur hâb-ı huzûra
Dil olsa hayâlinle eger hem-dem-i hasret
4. Uşşâk usûlüyle nühüft etdi nevâsın
Gördü ki çıkış vermedi zîr ü bem-i hasret
5. Gam nuklu melâmet tarabı girye Nedîmi
Hûn-âbe-i dildir mey-i nâb-ı dem-i hasret
13
1. Sâk u sürîn ü gabgab u leb meşrebimcedir
Ser-tâ-be-pây hâsılı heb meşrebimcedir
2. Bir câm bir de laʿl-i lebin sundu muğ-beçe
Pîr-i mugân olası aceb meşrebimcedir
3. Bedr-i tamâmıma nazarın degmesin felek
Meclisde ayş u nûş bu şeb meşrebimcedir
4. Sâgar gibi bahâne-i nûş-ı şarâb ile
Bûs-ı dehân-ı yâri taleb meşrebimcedir
5. Bezm-i şarâbdan geçemem doğrusu Nedîm
İşret tabiʿatımca tarab meşrebimcedir
l4
1. Zannetme duhter-i rezi rind ile gizlidir
Onunla şeyh efendi de babalı kızlıdır
2. Bintü'l-ʿineb de muğ-beçenin tıpkıdır hemân
Bir meşrebi güşâdece kızdır Sakızlıdır
3. Zâhid Sakız şarâbını pinhan çeküp demiş
Bîgâne içmesin bu sudan kim sakızlıdır
4. Bülbül ağırlık etse n'ola nakd-i şeb-nemi
Ebkâr-ı gonca haylî çemenli çeyizlidir
5. Geçmez yolundan öpmeyicek nakş-i pâyini
Üftâden ey nihâl-i çemen yollu izlidir
6. Etdi sefîd dîde-i uşşâkı bahr-ı eşk
Ol kıç levendi şûh meger Akdenizlidir
7. Hâkister olsa ten yine esrâr-ı kâkülün
Mânend-i cevher âyîne-i dilde gizlidir
8. Bu heşt beyt ile yine hakkâ ki ey Nedîm

İmzâli-i belâğate kilkin sekizlidir
l5
1. Hasta-yı hecrim ben efgân-ı hazînim tâzedir
Nev-be-nevdir nâlişim her dem enînim tâzedir
2. Dâğ-ber-dâğ-ı cefâ-yı dehr-i dûnum ben müdâm
Nâle vü feryâd u âh-ı âteşînim tâzedir
3. Kasdım etmekdir harâb âh ile bünyâdın benim
Her sitem gördükce zîrâ çerhe kînim tâzedir
4. Gâfil-i feyz-i hayât-ı ülfet-i uşşâkdır
Dahı ol nev-reste tıfl-ı nâzenînim tâzedir
5. Hâlet-i şevk-ı hayâl-i zülf ile yine Nedîm
Fikr-i piç-â-piç-i tabʿ-ı hurde-bînim tâzedir
l6
1. Sabâ ki dest ura ol zülfe müşk-i nâb kokar
Açarsa ukde-i pîrâhenin gül-âb kokar
2. Ne berk-i güldür o leb çiğnesem şeker sanırım
Ne goncadır o dehen koklasam şarâb kokar
3. Aceb ne bezmde şeb-zindedâr-ı sohbet idin
Henüz nergis-i mestinde bûy-ı hâb kokar
4. Nikâb ile göremezken biz onu vâ-hayfâ
Rakîb o gerden-i simîni bî-nikâb kokar
5. O ten ki hâk ola aşkın güdâz-ı sûzundan
Biten giyâhı dem-i haşre dek kebâb kokar
6. Seni meger ki gül-efsûn-ı nâz terletmiş
Ki sîb-i gabgabın ey gonca-leb gül-âb kokar
7. Nedîm sen yine maʿnî-şikâflıkda mısın
Ki nevk-i tîğ-ı kalem hûn-ı intihâb kokar
17
1. Gelişin âşık-ı küstâhını âzâre midir
Yohsa pürsîden-i hâl-i dil-i bîmâre midir
2. Böyle âteşle gelüp âb gibi geçmekden
Kasdın âzâre mi tatyîb-i dil-i zâre midir
3. Bir geliş geldi ki fark edemedim hayretden
Haber-i feth mi burc-ı dile hum-bâre midir

4. Ser-fürû gâhi gehi sahtlik eyler bilmem
Bezmime şîşe mi mînâ-yı dile hâre midir
5. Bü'l-aceb hâleti var bilmedik ol şûhu Nedîm
Vahşi şâhin mi yahud kumrî-i âvâre midir
18
1. Füsun hemân nigeh-i işve-bâza çespândır
Kirişme gamze-i âşık-nevâza çespândır
2. O nâzenîn vücûd u o kâmet-i bâlâ
Nesîc-i işve vü eksûn-ı nâza çespândır
3. Olursa Kûh-ken ü Kaysa dil n'ola pey-rev
Sülûk-ı aşk neşîb ü ferâza çespândır
4. Aceb mi dil o siyeh çeşm-i şûha olsa esîr
Kebik rübûdegî-i şâh-bâza çespândır
5. Ne gam Nedîm o bütün nâz-ı dil-firîbinden
Zebân-ı tabʿ çü harf-i niyâza çespândır
19
1. Lebin bûsun zamân-ı hatt-ı anber-fâm içün saklar
Aceb nâzüklük eyler bâdesin ahşam içün saklar
2. Hudâ olsun nigâhdârı derûn-ı sînede âşık
Gönül âyînesin bir mâh-ı sîm-endâm içün saklar
3. Dil-i bîmârıma hiç hisse vermez subh gûyâ kim
Şeker-hâbın hemân ol gözleri bâdâm içün saklar
4. Hezârı sanmanız hâbide zîr-i bâle minkârın
Hayâl-i gonca-i sîr-âbın istişmâm içün saklar
5. Hem-âgûşî-i fincân-ı arakdan kaçmaz ammâ kim
Nigîn-i laʿlin ol bâzîçeyi ahşam içün saklar
6. Senindir âkıbet ey dîde-i ter dildeki hûn-âb
Ki humlar bâdeyi pinhan da etse câm içün saklar
7. Edip îcâd-ı harf u savt mevce-i hande-i gülden
Anı zîr-i lebinde âşıka düşnâm içün saklar
8. Lebin vasfında bir mazmun demişdim reng ü bû sanma
Anı ceybinde güller bülbülü ilzâm içün saklar
9. Nedîmâ bu kumâş-ı heft-reng-i âlem-ârâsın
Tırâz-ı mesned-i vâlâ-yı heft- ecrâm içün saklar

10. Nice mesned ki bâlâ-yı şafakda mihr onu dâ'im
Edüp pûşîde ol sadr-ı muʿallâ-nâm içün saklar
20
1. Zerre-veş dil pençe-i mihr-i dırahşânındadır
Cân u ten çün mevc dest-i kahr-ı ummânındadır
2. Çâk çâk olmazsa destinde girîbân-ı seher
Rûz-ı haşr ey âh iki destim girîbânındadır
3. Yârin ey âşüfte dil hüsnün nihân tutmaz velîk
Var ise billah tekâsül çeşm-i irfânındadır
4. Vaʿd-i ferdâ tâ-be-key ey hesti-i nâkıs dü-kevn
Çünki feyz-i vuslat-ı câvîd pâyânındadır
5. Dûr olur mu hiç ey pîr-i mugan dâ'im senin
Bûy-ı sahbâ-veş dil-i hun-keşte dâmânındadır
6. Sen bat-ı sahbâ değil tâvûs-i kudsîsin Nedîm
Kim zuhûr-ı hâletin meclisde cevlânındadır
21
1. Hande-i gonca temâşâ-yı nihâlindendir
Tâbiş-i şuʿle gül-i berk-i cemâlindendir
2. Hâlenin reşk ile hûn olduğu ser-tâ-be-kadem
O miyâna sarılan kırmızı şâlindendir
3. Deyr-i dil böyle sanem-hâne-i Ferhâr olmak
Hep senin ey büt-i nâzende hayâlindendir
4. Döndüğü kâleb-i fersûdeye cism-i zârın
Yine ey rûh-ı revân fikr-i visâlindendir
5. Var ise yine Nedîmâ sana bu feyz-i sühan
Tûti-i nâtıka-yı şûh-makâlindendir
22
1. Müstezâd-ı işve ol hatt-ı nevin îcâdıdır
Zülfünün terkîb-bend-i fitne hâtır-zâdıdır
2. Hârişinden el-amân kâbil mi kim ol âfetin
Girye mevc-efzâ-yı âh-ı hançer-i bîdâdıdır
3. Dil mi koydu âh kim hun-keşte-i cevr etmedik
Gamze-i dil-dûzun el-hak kârının cellâdıdır
4. Bî-sütun Ferhâda hem-âheng ise Kaysın dahı

Nâle-i zencîr usûl-i nağme-i feryâdıdır
5. Resm-i ebrûsun görüp Mânî n'ola reşk eylese
Bu Nedîmin nakş-ı nevk-i hâme-i Bihzâdıdır
23
1. Serimde yine bir dâğ-ı heves bağrımda bâşım var
Cebîni mâha dest-i redd urur bir ser-tırâşım var
2. Bi-hamdillah ki satl-ı dil-keşinden nem kalır hâlî
O zülfün bend-i zencîrindeyim çeşmimde yaşım var
3. Ne havf eylersin ey dil sırr-ı aşkın inkişâfından
Benim ol gamze gibi muʿtemed bir râz-dâşım var
4. Keser dermânımı her bir bakışda tîr-i müjgânı
Aceb kim dürre-i gamla helâk oldum telâşım var
5. Nedîmâ nâmını mümkin mi nakş ey nevk-i tîğ-i âh
Dil-i yâr adlı bir elmâsdan kıymetli taşım var
24
1. Bu imtidâd-ı cevre ki bahtın şitâbı var
Mihnet-medâr olan feleğe intisâbı var
2. Mihrin nihân eyledi devran şafak değil
Benzer ki âteş-i sitemin iltihâbı var
3. Ser-germî-i niyâz ile dil giryenâk olur
Yine hadîka-yı emelin âb u tâbı var
4. Eyler nesîm-i lutfu bize gird-bâd-ı gam
Bu rûzgâr-ı bî-mededin inkılâbı var
5. Harf-âşinâ-yı hâl-i dil olmaz leb-i emel
Bir âh-ı derdnâk ile şâfi cevâbı var
6. Ber-çîde dâmen-i sitem olmuş şitâb ile
Serv-i revânımın yine benzer itâbı var
7. Varmağa çok niyâz gerek kûy-ı dil-bere
Ey dil vüsûl-ı bâğ-ı behiştin hesâbı var
8. Yokdur Nedîm-i zârda esbâb-ı ârzû
Ancak cihânda bir dil-i fırkat-me'âbı var
25
1. Her turrasında bin şiken-i dil-rübâsı var
Her bir şikenc-i turrada bin mübtelâsı var

2. Bir pür nemek kirişmesi bir tatlı handesi
Bir şekkerîn tekellümü bir hoş edâsı var
3. Seyret beyaz fesde o zülf-i muʿanberi
Şeb-bûyu gör ki berk-i semenden kabâsı var
4. Kim vasfını ne ben diyeyim hod ne sen işit
Ammâ biraz vefâcığı nâkıs şurası var
5. Bir çeşmi var ki bir nice yüz bin lisan bilir
Bin hem-zebânı hem-demi bin âşinâsı var
6. Bilsen begim ederdi seni eşk bî-karâr
Şimdi Nedîmin öylece bir mâcerâsı var
26
1. Murâdın anlarız ol gamzenin izʿânımız vardır
Belî söz bilmeziz ammâ biraz irfânımız vardır
2. O şûhun sunduğu peymâneyi redd etemeziz elbet
Onunla böylece ahd etmişiz peymânımız vardır
3. Münâsibdir sana ey tıfl-ı nâzım hüccetin al gel
Beşiktaşa yakın bir hâne-i vîrânımız vardır
4. Elin koy sîne-i billûra rahm et âşıka zîrâ
Beyaz üzre bizim de pençe-ber fermânımız vardır
5. Güzel sevmekde zâhid müşkilin var ise benden sor
Bizim ol fende çok tahkîkimiz itkânımız vardır
6. Kocup her şeb miyânın cânına cân katmada ağyâr
Behey zâlim sen insâf et bizim de cânımız vardır
7. Sıkılma bezme gel bîgâne yok daʿvetlimiz ancak
Nedîmâ bendeniz var bir dahı sultânımız vardır
27
1. Nigeh ki sâkî-i ter-dest bezm-dîdesidir
Füsûn u fitne iki câm-ı der-keşîdesidir
2. Bahâr kim güle bir câm-ı lâle-gûn sundu
Nihâl-i kaddin onun neş'e-i residesidir
3. O fitne kim onu Hârût uyardı Bâbilde
Siyâh gözlerinin hâb-ı ârâmîdesidir
4. Lebin ki nâz ile bir hande eylemişdi henüz
Onun çemende girîbân-ı gül derîdesidir

5. Hilâl sandığın ey gırre mest Cemşîdin
Tehî cihânda kalan sâgar-ı keşîdesidir
6. Nedîm reng-i bahârân o lâle-ruhsârın
Zamân-ı şermde bir katre-i çekîdesidir
28
1. Sâkiyâ hûşum alan zemzeme-i çeng midir
Yohsa destindeki peymâne-i gül-reng midir
2. Nağmene tîr-i nigeh pîş-rev olmakda meger
Mutrıb ebrû da kemânınla hem-âheng midir
3. Laʿl-i handân mı yahud kûçe-i verd-i terde
Dest-i târâc-ı sabâdan çözülen deng midir
4. Perde-i şermi giderdin ruh-ı pür-tâbından
Kasd o gül-çehreye ey duht-ı ineb reng midir
5. Bir nihânîce tebessüm de mi sığmaz cânâ
Söyle billah dehenin tâ o kadar teng midir
6. Lezzetinden nice âb olmadın ol laʿl-i terin
Meded ey sâgar-ı yâkût dilin seng midir
7. Ne bu nev-nakş-ı tırâzende Nedîmâ yohsa
Üstâd-ı kalemin hâme-i Erjeng midir
29
1. Ol serv-i hoş-hırâmım aceb kangı sûdadır
Seyl-i sirişk-i dîdem onu cüst ü cûdadır
2. Görmez hayâl-i hâbda dahı rûy-ı matlabım
Ta rûz-ı haşr merdüm-i bahtım gunûdedir
3. Bakmaz fürûğ-ı mihr-i cihân-tâba zerrece
Şâm-ı gam içre kaldı dil ol mâh-rûdadır
4. Dâ'im visâl-i dil-beri yâd etmede gönül
Mecnun kendi kendi ile güft ü gûdadır
5. Ser-pençe-i gamınla helâk olsa çâre yok
Şâh-bâz-ı çeşm-i yâra Nedîm dil-rübûdedir
30
1. Biri biriyle müjgan safları gavgâya girmişdir
Nigâh-ı gamze gûyâ sulh içün araya girmişdir

2. İşitdim dür sadef pîrâhenin çâk eyleyüp çıkmış
Meger ol dil-ber-i sîmin-beden deryâya girmişdir
3. Dediler şehr-i nâz-âbâd içinde işve sûkunda
O tâcir-beççe bir dükkân-ı istiğnâya girmişdir
4. Temâşâ eyleyüp âyîne içre aks-i ruhsârın
Kıyâs etdim perîdir sihr ile mînâya girmişdir
5. Fürûğu kûhsâr-ı âheni âb eylemek mümkin
Ol âteş kim hayâlinle dil-i şeydâya girmişdir
6. Bugün pek ser-firâz u şâdman gördüm Nedîmâyı
Meger kim meclis-i mahdûm-ı bî-hemtâya girmişdir
31
1. Gamzeler ikbâl u şevka günde bin efsûn okur
Nikbet-i endûha hattın tebbet-i vârûn okur
2. Kâmetin kûteh sanırlar ayb-bînân-ı heves
Nâ-sühanver mısraʿ-ı mevzûnu nâ-mevzûn okur
3. Pîş-i ebrûsunda gûyâ kim o gûyâ çeşm-i şûh
Bir hicâzî tıfl ki dil-keş-edâdır nûn okur
4. Bilmez âyîn-i şifâ-yı derd-i âşık n'iydügün
Bî-haber durmuş tabîb Enmûzec ü Kânûn okur
5. Vâʿiz-i çeşm-i gürisne piç ü tâb-ı cûʿ ile
Mevsim-i iftârda ve't-tîni ve'z-zeytûn okur
6. İki üç harf ile peydâdır Nedîmâ râz-ı aşk
Kim onu nâkıs nazarlar geh çirâ geh çün okur
32
1. Mutrıb ki harf-i râzımı gûş-ı rebâba kor
Târ-ı kemânı nâle-i dil pîç ü tâba kor
2. Âşık ki nakş eder dil-i pür-cûşa laʿlini
Gûyâ kirâs dânesidir kim şarâba kor
3. Reşk-i fürûğ-ı ârızı bir dâğ-ı derddir
Kim onu çarh tâ ciger-i âftâba kor
4. Attâr şûhu gerden-i pür-hâlin andırıp
Bir kabza habb-ı fülfülü kâfûr-ı nâba kor
33
1. Cefâ-yi tâliʿ-i nâ-sâzkârı benden sor
Amân amân sitem-i rûzgârı benden sor

2. Düşüp ümîde neler çekdiğimi ben bilirim
Belâ-yı keşmekeş-i intizârı benden sor
3. Bir iki günde ne gaddârlıkların gördüm
Felek dedikleri nâ-pâydârı benden sor
4. Zamân-ı vaʿd-i tahassürde başkadır âlem
O telh şerbet-i şîrin-güvârı benden sor
5. Henüz neş'esini görmeden humâr çeker
Nedîm-i dil-şode-i bî-karârı benden sor
34
1. Kad-i bülend mi ömr-i hezâr-sâl midir
O laʿl-i nâb mı ser-çeşme-i zülâl midir
2. Şafak mı şebde ya hattında rûy-ı âl midir
Subuh sitâresi mi gerdeninde hâl midir
3. Dehen mi nüsha-i hüsnündeki me'âl midir
Miyân mı mısraʿ-ı kaddindeki hayâl midir
4. İzâr u çeşmine sorsan henüz bilmezler
Ki reng-i vesme siyeh-rûy gâze âl midir
5. Tamâm hüsnüne söz yok o âfetin ammâ
Aceb serîre-şinâs-ı lisân-ı hâl midir
6. Ya bir nigâha dahı tâb yok mu çeşminde
O nâz hastası tâ böyle bî-mecâl midir
7. Hemân murâdı tegâfüldür ol bütün yohsa
Zebânı beste-i nâz ise çeşmi lâl midir
8. Kemal-i hüsnünü derk eyledikde dil-dârın
Önünde mahv-ı vücûd etmemek kemâl midir
9. Fürûğ-ı gâze mi billah söyle rûyunda
Bu reng ü tâb Hudâ verdiği cemâl midir
10. Leb ü miyândan idi bahsiniz Nedîm ile hep
Dahı miyânede ey dil o kîl ü kâl midir
35
1. Zehr-âb çeşmesârı mı bu çeşm-i ter midir
Bir sîne sûz-ı şuʿle mi laht-ı ciger midir
2. Çeksem kenâra yâri bakanlar gümân eder
Bâzû-yı zer midir görünen zer kemer midir

3. Hurşîd pençesin mi takınmış cebînine
Ol zülf-i zerdden dökülen târlar mıdır
4. Âşûb düşdü bezme tutuldu o âftâb
Devr-i piyâle fitne-i devr-i kamer midir
5. Nazm-ı terinde böyle güşâyiş nedir Nedîm
Tabʿın senin muhibb-i nesîm-i seher midir
36
1. Bir cebînin bir dahı zülf-i siyeh-fâmın bilir
Dil ne subhun fark eder billah ne ahşamın bilir
2. Günde bin kez tevbe etsem iʿitimad etmez yine
Şeh-levendim kuvvet-i bâzû-yı ibrâmın bilir
3. Değme bir yanmağla meyl etmez dile ol gamzeler
Mestdir ammâ kebâbın puhtesin hâmın bilir
4. Bildiğim hun-rîz ise çeşmi o çerkes-zâdenin
Sırf kâfirdir ne îmânın ne islâmın bilir
5. Bûsesinden gayri bir lezzet var öpmekde lebin
Âşıka sorsan sebeb ol zevke düşnâmın bilir
6. Hadd-i zâtında duyan âşıkdır onun lezzetin
Lebleri düşnâm-ı şîrînin hemân nâmın bilir
7. Bezm-i meyde nukle el sunmaz hemân ancak Nedîm
Dil-berin unnâb-ı laʿlin çeşm-i bâdâmın bilir
37
1. Hattın ki reşk-i fasl-ı bahârân olup gelir
Sermâye-bahş-ı sünbül ü reyhân olup gelir
2. Yâd-ı hatınla neş'e-i hayret derûnuma
Çün seyl-i nev-bahâr hurûşân olup gelir
3. Gördüm o serv-kametin ardınca rûz-ı vasl
Ömr-i fürû-güzeşte şitâbân olup gelir
4. Dûşîne mülk-i hüsne giden kârbân-ı hûş
Gördüm seher ceres gibi nâlân olup gelir
5. Maʿnî-i tâze kûçe-i dilden zebânıma
Yâd-ı lebinle mest-i hırâmân olup gelir
6. Dil hâciyân-ı kûyu miyânında şevk ile
Hem-çün çerâğ-ı kâfile sûzân olup gelir

7. Cânâ gözüne hasret-i laʿlinle âşıkın
Keyfiyyet-i şarâb kızıl kan olup gelir
8. Çıkmış henüz hâne-i âyîneden o mâh
Esrâr-ı hüsn ü ânına hayrân olup gelir
9. Uyhuya vardı gözleri dahı o gamzeler
Gâretger-i metâʿ-ı dil ü cân olup gelir
10. Pâ-bûsuna tekaddüm içün yine bâd-ı subh
Berk-i gül ile dest ü girîbân olup gelir
11. Vasfında müjde sana ki bir kârbân sühan
Kilk-i Nedîm-i şûhunu cûyân olup gelir
38
1. Takdîr ki mebnâ-yı safâ vü gamımızdır
Bu bahsde erbâb-ı hikem mülzemimizdir
2. Baş eğmede ancak işimiz tîğ-ı kazâya
Teslîm-i rızâ yaramıza merhemimizdir
3. Hep onun ile söyleşiriz râz-ı derûnu
Meclisde bizim duhter-i rez mahremimizdir
4. Çıkmadı dehânından onun vaʿde-i vuslat
El-ân o muʿammâ-yı vefâ mübhemimizdir
5. Tarh-efken olan şimdi Nedîmâ bu zemîne
Mahdûm-ı felek-mertebe-i efhâmımızdır
39
1. Iyd oldu rûze-i gama iftâr vaktidir
Devr-i piyâle geşt-i çemenzâr vaktidir
2. Doğdu sepîde-i seher-i ıyd baʿd-ezîn
Bang-ı horûs-ı tâliʿ-i bîdâr vaktidir
3. Germ et fûruğ-ı tâbını ey âftâb-ı nâz
Çeşm-i niyâza bahşiş-i envâr vaktidir
4. Versin dehân u rûy u lebin bâğ-ı hüsne zîb
Gül faslı lâle mevsimi gül-nâr vaktidir
5. Câm-ı tehî nevâna kulak tutdu sâkiyâ
Kul kul terennümâtını tekrâr vaktidir
6. Koy pîş-i ehl-i tabʿa bu şeş beyti ey Nedîm
Best ü güşâd-ı şeş-der-i eşʿâr vaktidir

40
1. Hatt-ı leb dîvân-ı hüsne mısraʿ-ı bercestedir
Anda gûyâ kim dehânın maʿnî-i ser-bestedir
2. Zâhir olmaz hiç baht-ı tîrede sîmâ-yı şevk
Rûyı rengînin şikest-i zengden vârestedir
3. Âşiyan-sâz olmak ister murg-ı dil bir bâğa kim
Sâhasında nahl-i tûbâ sebze-i nev-restedir
4. Rahne-i âyîne olsun mu pezîrâ-yı kenâd
Alma ey âfet ele bîhûde dil eşkestedir
5. Şimdi âlemde kef-i efsûsa hâcet yok Nedîm
Dest-i red dest-i taleb dâ'im be-hem peyvestedir
41
1. Tahammül mülkünü yıkdın Hülâgû Han mısın kâfir
Amân dünyâyı yakdın âteş-i sûzan mısın kâfir
2. Kız oğlan nâzı nâzın şeh-levend âvâzı âvâzın
Belâsın ben de bilmem kız mısın oğlan mısın kâfir
3. Ne maʿnî gösterir dûşundaki ol âteşîn atlas
Ki yaʿni şuʿle-i cân-sûz-ı hüsn ü ân mısın kâfir
4. Nedir bu gizli gizli âhlar çâk-ı girîbânlar
Aceb bir şûha sen de âşık-ı nâlan mısın kâfir
5. Sana kimisi cânım kimi cânânım deyü söyler
Nesin sen doğru söyle cân mısın cânan mısın kâfir
6. Şarâb-ı âteşînin keyfi rûyun şuʿlelendirmiş
Bu hâletle çerâğ-ı meclis-i mestân mısın kâfir
7. Niçün sık sık bakarsın böyle mir'ât-ı mücellâya
Meger sen dahı kendi hüsnüne hayran mısın kâfir
8. Nedîm-i zârı bir kâfir esîr etmiş işitmişdim
Sen ol cellâd-ı dîn düşmen-i îman mısın kâfir
42
1. O zâlimde yine dil-dâde-küşlükden nişân vardır
Görürsün hançer-i ebrûsunun nevkinde kan vardır
2. Ser-â-pâ şöyle pürdür nâz u îmâ vü işâretden
Sanırsın her ser-i mûyunda çeşm ü ebrûvân vardır
3. Dimâğım tutdu bûy-ı sünbül âgûşumda döndükçe

Meger kim dûşunun üstünde bir sünbül-sitân vardır
4. Amân sabr u karârım eyledi yağma o kâfirde
Kırık bir ter-zebân ber-ceste nutk-ı bî-amân vardır
5. Nigâhın ebrûvânın görmeden evvel inanmazdım
Ki derler nâzdan hançer tegâfülden kemân vardır
6. Meger fevvâreden âb-ı letâfet sıçramış çıkmış
O rütbe kâmet-i ber-cesten ey şûh-ı cihân vardır
7. Aceb kim nermdir sînen a zâlim neyleyim ammâ
İçinde senge benzer bir dil-i nâ-mihribân vardır
8. Nedîmâ hançer-i hun-rîzine sarılmadım derse
Açup gör kim kef-i destinde zahm-ı hun-çekan vardır
43
1. Belî hemîşe nigeh nâbe-câ-yı nâz ister
Esîri lîk ser-efkende-i niyâz ister
2. Revâc-ı hüsn-i bütân hatt-ı ruh-tırâzende
Hemîşe bâl-i hümâ-yı perîde bâz ister
3. Aceb mi âh-keş ü sîne-kûp olursa gönül
Mezâk-ı tâze-cünûn tarh-ı söz ü sâz ister
4. Düşerdi fitneye teb-lerze-i hirâsânı
Dese nigeh seni çeşm-i sitîze-sâz ister
5. Aceb neşîmen-i insâfa var mı cây-ı güzer
Muʿâşirân-ı sühan bezm-i imtiyâz ister
6. Nedîm olmağa şâyân nazra-i tahsîn
Bu gûne şâhid-i maʿnî kirişme-bâz ister
44
1. Sabûn-ı meyle gerd-i keder dilde pâk olur
Çirkâbı dahı lây-şûy-ı vehmnâk olur
2. Olmakda hârı hem-ser-i ağyâr ol mehe
Bu imtinân ile gül-i ter sîne-çâk olur
3. Bast-ı sımat ederse dahı mîzbân-ı çarh
Âşık nemek-çeşîde-i hân-ı helâk olur
4. Yârân aceb mi beste-i nâz-ı hulûs ile
Dürhâ-yı nâb rîşte-keş-i insilâk olur

5. Mahsûd-ı sâgar olsa n'ola reng ü tâbişi
Gül-gonca reşk-i laʿlin ile sîne-çâk olur
6. Sahbâ-keşâna mâye-dih-i şevk imiş Nedîm
Engûr-i mey ki ser-zede-i tarfnâk olur
45
1. Çeşmin gibi bir sâhir-i pür-gunc bulunmaz
Hattın gibi bir nüsha-yı nîrenc bulunmaz
2. Hüdhüd gibi binâ gerek onu arayanlar
Vîrâneye bûm olmağ ile genc bulunmaz
3. On bir yaşına girmiş o meh-pâreyi gördüm
Kim dedi ki âlemde şeş ü penc bulunmaz
4. Limonî hıtâyîde o pistâna nigâh et
Hiç böyle celî şaʿşaʿa nârenc bulunmaz
5. Eyyâm-ı heremde tutalım genc bulunmuş
Âdem o zamân neyleyeyim genc bulunmaz
6. Âsân değil ol şûhu azâyimle de teshîr
Te'sîrli nîrenc de bî-renc bulunmaz
7. Arzet güherin âsaf-ı zî-şâna Nedîmâ
Her bâr bu mesnedde sühan-senc bulunmaz
46
1. Açılmış o gül-çehre olup mest-i ser-endâz
Olmuş var ise duhter-i rez perde-ber-endâz
2. Yapsa dil-i virânını üftâde-i aşkın
Gâhî olup eyvân-ı visâle kemer-endâz
3. Sevdâ-yı şikest ol nigeh-i zehre-şikâfa
Olmak gibidir tîr-i kazâya siper-endâz
4. Çâlâk gerek merd-i reh-i aşk ki vardır
Her hatvede bir hâ’ile-i pür-ciger-endâz
5. Der kabza edüp kilkini meydân-ı hünerde
Hakkâ ki Nedîm oldu bugün haylî ter-endâz
47
1. Sürme-i hat nergis-i gûyâyı hâmûş eylemez
Sâki-i âşûb mahmûrun ferâmûş eylemez
2. Zevk-bahş-ı hâb-ı nûşin fikr-i laʿlindir senin
Gül-şekersiz kahveyi erbâb-ı dil nûş eylemez

3. Edemez kesb-i safâ âyîne-i endâm-veş
Ol ki bir kez yâri ser-tâ-pâ der-âgûş eylemez
4. Zâhid-i rubeh-firîb eyler riyâ sahbâya lîk
Etdiği bîdâdı nukl-ı meclise mûş eylemez
5. Mürde diller sensiz ey rûh-ı revân peymâneyi
Şîre-i cân ile leb-rîz etseler nûş eylemez
6. Şeh-levend-i feyz çıkmaz seyre tâ kim sâkiyâ
Bâde-i gül-rengi rahş-ı câme zin-pûş eylemez
7. Çok zamândır peyker-i tîğ-i zebânından Nedîm
Hûn-ı nazmın tâze deryâlar gibi cûş eylemez
4895
1. Bir dem tegâfül etmez isek bir dem eyleriz
Izhâr-ı aşkı yâra hem etmez hem eyleriz
2. Sen bî-haber hayâlin ile gûşelerde biz
Tâ subh olunca her gece ayş u dem eyleriz
3. Nâhidi kasd olunsa şikâr eylemek değil
Tanbûr-ı bezme zülfünü târ-ı bem eyleriz
4. Zâhid ölür gider gam-ı havz-ı behiştden
Biz bir kadeh şarâb ile def ʿ-i gam eyleriz
5. Sûz-ı cigerle nevk-i hâdengin müzâb edüp
Gül-goncazâr-ı zahm-ı dile şeb-nem eyleriz
6. Bir mısraʿ-ı resâ deyicek mû-miyânına
Mânend-i turre kaddi ham-ender-ham eyleriz
7. Bârîk-şefʿ nükteleri cemʿ edüp Nedîm
Nâzende şâhid-i sühana perçem eyleriz
49
1. Tamâm olmaz gönül aşk içre geşt-i kûy-ı cânansız
Kalır tahsîli nâkıs tıfl-ı hod-kâmın debistânsız
2. Rakîb-i nâ-müselmânın da yâ Rab olmasın hasmı
O kâfir-beççe-i İslâm-düşmen gibi îmansız
3. Alâyık-bestelik âlemde mahz-ı resm-i mâtemdir
Değildir kâbil-i pûşiş kabâ çâk-i girîbânsız
95

Bu gazel, sadece AE nüshasında mevcuttur.

4. Nedîmâ bî-vücûduz himmet-i mahdûma muhtâcız
Görünmez zerre-i nâ-çizler mihr-i dırahşansız
50
1. Yine bugün acabâ kaç cihân harâb olmuş
Ki gûşe-i nigehin mahşer-i itâb olmuş
2. Murâdı fitnenin ancak bir intisâbındır
Ya kakülünde şiken ya hatında tâb olmuş
3. Miyân hayâl gibi ince kâmeti mevzûn
Aceb nişânlayacak beyt-i intihâb olmuş
4. Dahı geçen aya dek bir hilâl idi bârîk
Bu gün sabâh ile gördüm ki âftâb olmuş
5. O ser kalır mı hevâsız ki mutrıb-ı aşkın
Elinde bir nice yıl kâse-i rebâb olmuş
51
1. Yazanlar peykerim destimde bir kâşî sebû yazmış
Aceb meşrebce tahrîr eylemiş el-hak nikû yazmış
2. Miyân-ı yâra dil-cûdur demek kasdeylemiş ammâ
Yanılmış hâme-i mutlak-inan dil-cûyu mû yazmış
3. Cüvânım bir lûgat gördüm lisânü'l-aşk nâmında
Belin adın murâd âgûşum adın ârzû yazmış
4. Edüp hû hû deyü feryâdına telmih uşşâkın
Celî hatla cüvân-ı nâzenînim çifte hû yazmış
5. Nedîmin hak bu kim bu nazmı şevk-âmiz düşdü pek
Sanırsın kim durup bir dil-ber ile rû-be-rû yazmış
52
1. Bu şeb uşşâkdan ol meh yine rûyun nihân tutmuş
Ki kûyun ser-be-ser hengâme-i şâhım amân tutmuş
2. Değil çeşm-i kebûd ol ebruvânın zîr-i tâkında
İki âvâre kumrîdir ki gelmiş âşiyân tutmuş
3. Yürüt peymâneyi cânlar bağışla sen de ey sâki
Ki mutrıb râhatü'l-ervâh ile devr-i revân tutmuş
4. Dikiş tutsun mu çâk-i gonca seyr etdikde ruhsârın
Tutalım dikdigin nev-nahl-ı gül ey bâğbân tutmuş
5. Aceb mi el ayak tutmazsa rindân-ı kadeh-keşde

Teb-i endûh-ı hecr ol nâ-tüvânı çok zamân tutmuş
6. O hûn-âşâma etmiş mâcerâ-yı aşkımı işrâb
Yine ey dil meger bu dîde-i giryânı kan tutmuş
7. Gelir ol şûh-ı nâzende iki desti yine kande
Bir elde sâgar u bir elde câm-ı erguvân tutmuş
8. Bu gün gördüm Nedîmâ geçdi bin nahvetle dil-dârın
Kirişme dâmenin destin hınâ-yı hüsn ü ân tutmuş
53
1. Hayretde koydu hâtır-ı uşşâkı zülf ü hat
Gösterdi kâr-ı ef ʿi-i tiryâkı zülf ü hat
2. Bir bâğdır cemâli ki gül-berk-i rûy-ı âl
Şeb-bûyu hâl sünbül ü leylâkı zülf ü hat
3. Muʿciz ki mihr hem şeb-i yeldâ vü hem bahâr
Cemʿ oldu tutup ol ruh-ı berrâkı zülf ü hat
4. Cân riştesi biri birisi mâh hâlesi
Tutdu netîce enfüs ü âfâkı zülf ü hat
5. Cedvel-keşîde kıtʿa-i yâkuta döndürür
Aks eyledikçe câmda ey sâki zülf ü hat
6. Gel cüft ü tâk oynayalım bezm-i vaslda
Olsun velîk cüfti ile tâkı zülf ü hat
7. Takup kemend boynuna döndürdü Kaʿbeden
Çekdi çevirdi zâhid-i zerrâkı zülf ü hat
8. Çokdan giderdi Çîne yahud Zengibâra dek
Zabt etmeseydi hâtır-ı müştâkı zülf ü hat
9. Birisi şerh yazdı biri etdi tahşiye
Alup miyâna hikmetü'l-işrâkı zülf ü hat
10. Varmaz dil ehli zâbite kâziye onların
Zencîr-i habsi hüccet-i ıtlâkı zülf ü hat
11. Bir nısf dâireyle iki hatt ile tamâm
Gösterdi kâr-ı cümle-i evfâkı zülf ü hat
12. Hem-çün makas dehânını hamyâzegâh edip
Çâk etdi şâne-veş dil-i hallâkı zülf ü hat
13. Vasfet hudâyegânı Nedîmâ yeter yeter
Kıldı siyâh çehre-i evrâkı zülf ü hat

14. Ebrû-yı yârı şimdilik onun rikâbına
Teşbîh kıl da sonra yine bâki zülf ü hat
15. Gûş eyledikde nâmının İbrâhim olduğun
Pûşîde kıldı Kaʿbe-i uşşâkı zülf ü hat
16. Âgûş-ı pençede hat-ı fermânın andırup
Leb-rîz-i hayret eyledi ahdâkı zülf ü hat
17. Esbindeki kutâs ile kalkan gubârının
Ancak olur nümûne vü mısdâkı zülf ü hat
18. Eyyâm-ı satvetinde gönül çalmasın deyü
Güm kıldı ben dedikleri allâkı zülf ü hat
19. Dün tûğı perçemin alemi mushafın görüp
Berkitdi cân-feşanlığa mîsâkı zülf ü hat
20. Baksak ki şemʿ-i bezmine benzer mi rûy-ı yâr
Etse güşâde perde-i ığlâkı zülf ü hat
21. Tutsun cihânı haşmeti tâ hüsn ile tuta
Mülk-i Hıtâyı kişver-i Kıpçakı zülf ü hat
54
1. Rûy-ı meh-tâbın ne dem görsem gelir kalbe neşât
Tâ ezelden etmiş ey meh-rû seninle irtibât
2. Gamze-i fettânın ile eyleme hergîz nigâh
Gâh geh uşşâk ile eyle mizâc-ı inbisât
3. Ey süvâr-ı esb-i nâzım senden olmaz cân dirîğ
Kande kaldı rahş-ı râhat-bahş ile râhat bısât
4. Da‘vet etdim hâneme ol şehr-i hüsnün şâhını
Murg-ı cânı sîha sancup özr ile çekdim sımât
5. Yârsiz gülzâr seyri nîşterdir çeşmime
Yâr ile olunca Okmeydânıdır semm-i hıyât
6. Ol perîyle etdigim âlem gelince hâtıra
Eşk-i çeşm-i hun-feşânım cûş eder mânend-i Şat
7. İhtiyâr eyle yerin gâyet ile olsun güzel
Her melek-manzar ile kılma Nedîmâ ihtilât
55
1. Bezm-i tahkîkde cân gûş u gönül dîde gerek

Görünen gûş u çeşm meclis-i taklîde gerek
2. Sâkiyâ bâdeyi sen âşık-ı cûşendeye sun
Hamdır zâhide ammâ mey-i cûşîde gerek
3. Şöyle pinhan gidesin kûyuna cânânın kim
Râh ola hem-demin ammâ o da hâbîde gerek
4. Olsa bir bezmde nezzâreye şâyeste kalîl
Öyle bezme varanın bir gözü pûşîde gerek
5. Der-kemindir sipeh-i hat sakın ey zülf-i dırâz
Reh-zeni hâr olanın dâmeni ber-çîde gerek
6. Sözü az söyle ağır söyle Nedîmâ ki sühan
Zer gibi sayılı gevher gibi sencîde gerek
56
1. Hele ıyd oldu ol gül-gonca handân olduğun gördük
Dimâğ-ı telh-kâmın şekker-istân olduğun gördük
2. O sîm-endâmı aldık halka-yı âgûşa bir kerre
O elmâsın hele zîb-i nigîndân olduğun gördük
3. Meh ü mihrin senin olsun felek biz ıydgehlerde
Hilâl ebrûların hurşîd-i tâbân olduğun gördük
4. O kâfir-beççe bir peymâne sundu kim onun
Derûn-ı lâleden âteş fürûzân olduğun gördük
5. Niyâz u nâz u nûş u bahş u ibrâm-ı kenâr u bûs
Bu gün meclisde zevkın böyle tûfân olduğun gördük
6. Gül-istân görmedik gül kokmadık ammâ ruhun meyden
Gül-ender-gül gül-istân-der-gül-istân olduğun gördük
7. Yalan olmaz o şûhun görmedik mey içdiğin ammâ
Bir iki kerrecik hem-bezm-i mestân olduğun gördük
8. Bi-hamdillah yine kilk-i Nedîmâ-yı sühan-sâzın
Gazel-perdâz-ı bezm-i sadr-ı zî-şân olduğun gördük
57
1. Düşdü müjen hadîsi zebân-ı sinâna dek
Gitdi kaşın havâdisi gûş-ı kemâna dek
2. Bir mutrıb olsa bana ki her harfi sînemi
Çâk eyleyüp zebân komasa el-amâna dek
3. Bir nağme olsa kâse-i tanbûra sığmayup

Mevc ursa kasr önündeki şâd-ı revâna dek
4. Mıstarlı kâğıd üzre yazup nazmı gûyiyâ
Teşyîʿ eder edâyı kalem nerdübâna dek
5. Câm-ı lebiyle mest edüp evvel edâların
Mestâne sonra gönderir âgûş-ı câna dek
6. Deste yine o nây-ı Irâkîyi al Nedîm
Gitsin nevâ-yı nazm-ı nevin Isfahâna dek
58
1. Fırka-i erbâb-ı dilden zümre-i zühhâda dek
Hep esîrindir begim hatta dil-i nâ-şâda dek
2. Şöyle mest olmuş ki açılmış girîbân-ı kabâ
Nâfdan tâ bendgâh-ı hançer-i fûlâda dek
3. Mâ-melek şeyhim bütün hammâra rehn olmuş gibi
Delk-ı peşminden müzehheb nüsha-i evrâda dek
4. Göksu bir nâ-hoş havâ şimdi Çubuklu pek zihâm
Sevdigim tenhâca çekdirsek mi Saʿd-âbâda dek
5. Şöyledir kaht-ı tahammül sîne-i tengimde kim
Yetmez olmuşdur nefes bir âteşin feryâda dek
6. Kilk-i ayyârın aceb nâ-refte râh açdı Nedîm
Hâne-i endîşeden gül-zâr-ı istiʿdâda dek
59
1. O tıflı gör ne kıyâmet nigâr olur giderek
Hırâmı düşmen-i sabr u karâr olur giderek
2. Koyun şarâb-ı mahabbetle kendüden gitsin
Zamân gelir bu gönül hûş-yâr olur giderek
3. Tarîk-ı aşkda pâ-mâl-i sâlikân ol kim
Bir iki nakş-ı kadem reh-güzâr olur giderek
4. Hayâl-i serv-i kadinle kalır giderse bu eşk
Fezâ-yı sînede bir cûybâr olur giderek
5. Geçen bu duzah-ı endûhdan selâmetle
Behişte her kademinde düçâr olur giderek
6. Olursa pey-rev o çâpük-süvâr-ı nazma Nedîm
Semend-i tabʿı aceb râhvâr olur giderek

6096
1. Ne çekmişiz hele defʿ-i humâr edinceye dek
Bu gûne tarh-ı gam-ı rûzgâr edinceye dek
2. Ne denlü hidmetimiz geçdi âstânesine
Fakîre pîr-i mugan iʿtibâr edinceye dek
3. Hesâbı var mı düşen hâke dâne-i eşkin
Felekde murg-ı safâyı şikâr edinceye dek
4. Huzûr-ı izzete yüz yerde arz-ı hâl etdi
O serv-i dil-keşi dil der-kenâr edinceye dek
5. Neler çeker ramazân içre ıyde dek göresin
Nedîm terk-i mey-i hoş-güvâr edinceye dek
61
1. Düzdü fasl-ı sayf işret-hânesin bülbüllerin
Dinlesin gül naʿra-i mestânesin bülbüllerin
2. Bir devât-ı sürhdür tahrîr-i râz-ı firkate
Sanma hûn-ı eşk ile pür lânesin bülbüllerin
3. Jaj-hâyî zanneder her nâ-şinâs-ı aşk lîk
Âşıkân efsun bilir efsânesin bülbüllerin
4. Sanma pür-şeb-nem gülü sâki-i ebr-i nev-bahâr
Etdi lebrîz-i arak peymânesin bülbüllerin
5. Nağmekârî-i sarîr-i nây-ı kilkinle Nedîm
Şevk-yâb etdin dil-i divânesin bülbüllerin
62
1. Nice teşbîh olunsun erguvâna rûy-ı gül-gûnun
Onun hüsnü sebük-rev rengi ammâ dâ'imâ bunun
2. Ser-i jûlîdesin bulmazsa bîdin ser-nigûn eyler
Komaz başın esen bu rûzgâr elbette Mecnûnun
3. Sipihr-i dun siyeh-dil bâde-i nahvetle sen kanzîl
Humâr-ı gussâdan kan ağlar ey sâki ciger-hûnun
4. Eder sâhib-ayâran bir birinin kadrini tekmîl
Terâzû-yı digerdir yine miʿyârı terâzûnun
5. Günâhı tevbe etmez şüst ü şû eşk-i nedâmetsiz
96

Bu gazel, sadece AE nüshasında vardır.

Belî germiyyet-i âb iledir te'sîri sâbûnun
6. Kalır âlemde ehl-i aşkdan bir yâdgâr elbet
Ser-i jûlîde mûyundan nişândır bîdi Mecnûnun
7. Olur mefhûm her şîrînin olmak telh encâmı
Kelâm-ı Hakda der-pey gelmesinden tîn zeytûnun
8. Nedîmâ lutf-ı Bârî-i musavverle olur bir gün
Büt-i âmâle bir ber-geşte müjgan baht-ı vârûnun
63
1. Revâc-ı mihri şikest etdi sîne-i sâfın
Amûd-ı subha halel verdi sâk-ı şeffâfın
2. Tutar göbek burusu goncayı açıldıkça
Şikâf-ı pîreheninden o gül gibi nâfın
3. Topukların göricek mest olup safâsından
Pabuç gibi açılup kaldı ağzı haffâfın
4. Meger lebin sühan-ı tâze meşk eder ki yine
Şeker tırâşelerinden pür olmuş etrâfın
5. İçinde bir gümüş âyîne cilve etmeyicek
Nedir safâsı Nedîmâ kabâ-yı zer-bâfın
64
1. Hasteliklerden amân görmeye çeşm-i siyehin
Mûmiyâ bulmaya âlemde şikest-i külehin
2. Sen ki âgâz edesin gerdişe çün nûr-ı nigâh
Perde-i çeşm-i perî-zâde döner cilvegehin
3. Hançer-istân-ı müjenden güzer eyler bî-bâk
Bü'l-aceb düzd-i cigerdârdır el-hak nigehin
4. Âh ile defʿ eder erbâb-ı derun sûz-ı dilin
Serd olur germ havâlarda suyu çehin
5. Sende ey kilk-i Nedîmâ ne bu sûz-ı takrîr
Kûçe-i hâne-i âyîne midir şâh-rehin
65
1. Nâz olur dem-beste çeşm-i nîm-hâbından senin
Şerm eder reng-i tebessüm laʿl-i nâbından senin
2. Açılır elbet nesîm-i nev-bahâr essin hele
Bend-i dil muhkem değil bend-i nikâbından senin

3. Zâhidâ maʿzûr tut cildinde sıklet var biraz
Gılzetin fehm olunur hacm-i kitâbından senin
4. Bezme bir dahı dönüp gelmek değildi niyyetin
Gitdiğin vakt anladım ömrüm şitâbından senin
5. Zülf-i pür-çîninle hem-dûş oldu cânâ kad çeküp
Sünbül-i hâb-ı tegâfül câme-hâbından senin
6. Çeh değil sîb-i zenahdânında yer kalmış Nedîm
Zahm-i engüşt-i nigâh-ı intihâbından senin
66
1. Çokdan ey sâki gelüp sînemde mihmân olmadın
Derdime destindeki sâgarla dermân olmadın
2. Mâhsın mehden güzelsin belki ammâ neyleyim
Âh bir şeb burc-ı âgûşumda tâbân olmadın
3. Geldi mülk-i hüsnüne hatt-ı siyeh mushaf-be-dest
Sen dahı ey kâfir-i nahvet müselmân olmadın
4. Hayli demdir kim belin kocmağa kasd etdikçe ben
Nâz ile benden yine bana girîzân olmadın
5. Kande buldun böyle dil-keş nazmı hayrânım Nedîm
Câm-ı mey nûş etmedin hem-bezm-i cânân olmadın
67
1. Cûş-ı mey şeydâsıdır keyfiyyet-i güftârımın
Hande-i gül mestidir peymâne-i ser-şârımın
2. Neşve-i mey dâmen-i destimde bir ser-çeşmedir
Câm-ı Cem bir lâle-i hod-rûsudur kûhsârımın
3. Vasf-ı kaddinle kıyâmetler kopardım şöyle kim
Mihr-i mahşer şemse-i dîvânıdır eşʿârımın
4. Bü'l-aceb kâşâne-i nûrum ki tâb-ı âftâb
Mevce-i deryâ-fürûğ-ı tâbıdır dîvârımın
5. Vasf eden subh-ı bahârın safvet-i tabʿın Nedîm
Görmemişdir cûşiş-i feyzin dil-i bîdârımın
68
1. Sîne-i tengde bend et hele evvel nefesin
Sonra gör himmet-i vâlâsını feryâd-resin
2. Murg-ı âvâreyi âmâde-i pervâz edegör
Dest-i eyyâm şikest etmeden evvel kafesin

3. Mekteb-i sînede bir tıfl-ı havâyîdir dil
Kim henüz anlamamış farkını aşk u hevesin
4. Bunca demdir ki gülün eyledi bülbülden dûr
Dâd elinden bu şikest olası künc-i kafesin
5. Himmet ey kâfile-sâlâr-ı tarîkat tâ çend
Dûrdan gûşumu pür-şûr ede bang-ı ceresin
6. Beni tâ şöyle harâb eyle ki sâki dilde
Neş'e-i mey sayam endûhunu bîm-i asesin
7. Sıdka sarf edegör enfâsını çün subh Nedîm
Matlaʿ-ı mihr ola tâ kim nefes-i bâz-pesin
69
1. Olsa da hâmûş laʿl-i işve-perdâzın senin
Lâl eder Hârûtu çeşmân-ı sühan-sâzın senin
2. Mısraʿ-ı mevzundur ammâ nâ-resâdır serv-i bâğ
Eyleye tazmin meger kadd-i ser-efrâzın senin
3. Âşıka kasdın nümâyân olmamak mümkin midir
Ol nigâh-ı sad-zebândır çünki gammâzın senin
4. Bir nigâh-ı âşinâ besdir bize muğ-beççeden
Baʿd-ezin ey duhter-i rez çekmeziz nâzın senin
5. Bahtı bîdâr etmek âsândır hemân olsun bülend
Ey harûs-ı nâle-i şeb-gîr âvâzın senin
6. Gûşe-i ebrû-yı dil-berden yaman oldu Nedîm
Şîve-i dil-dûz-ı nevk-i kilk-i tannâzın senin
70
1. Beççe-i muğ cûş-ı mey mâhiyyetin olmuş senin
Sen mey olmuşsun tarab hâsiyyetin olmuş senin
2. Nâzı âb etmiş de bir fevvâre resm etmiş hayâl
İşte ol sudur atılmış kâmetin olmuş senin
3. Tîgı mirrîhin n'ola ser-tîz olursa bunca yıl
Hidmet etmiş sana nâz u nahvetin olmuş senin
4. Kaddi bârîk ü medîd o rütbe kim sandım Nedîm
Hem-ser-i medd-i nigâh-ı hasretin olmuş senin
71
1. Laʿl-i nâbın çâşnî-senc-i itâb etmez misin

Lutf edüp kahr ile olsun bir hitâb etmez misin
2. Kâmetin seyreyle insâf et o bâlâ mısraʿı
Zâhidâ sen şâʿir olsan intihâb etmez misin
3. Perde-pûş oldukda hat ruhsârına fikr et hele
Etdiğin işlerden ey meh-rû hicâb etmez misin
4. Gâh engüşt-i muhannâsın gehî laʿlin emüp
Dâne-i unnâb ile nûş-ı şarâb etmez misin
5. İşte subh oldu amân mestânesin kâfir yeter
Baʿd-ezin bir lahza meyl-i câme-hâb etmez misin
6. Yok mu bir lutfun Nedîm-i zârına ıyd üstüdür
Defter-i hicrânı sultânım hesâb etmez misin
72
1. Ey turra bâğ-ı hüsnde sünbül müsün nesin
Ey hâl-ı fitne yohsa karanfül müsün nesin
2. Ey hâl pâsbânı mısın sen o gerdenin
Kâfûr içinde habbe-i fülfül müsün nesin
3. Ebrûlar üzre bir dahı sarkup görünmedin
Ey kâkül âşinâ-yı tekâsül müsün nesin
4. Feryâd ey kirişme amân ey nigâh amân
Zehr-i hıred belâ-yı tahammül müsün nesin
5. Ey hat seninle hüsn-i ruh u leb güşâdedir
Sen şârih-i kitâb-ı Gül ü Mül müsün nesin
6. Lutfet yetişsin ol kad-i bâlâya destimiz
Gel gel yetiş amân ki tegâfül müsün nesin
7. Ey reng-i çehre ben hele farkında âcizim
Gül-penbe yâ ki sürh ya gül gül müsün nesin
8. Hoşdur tekerrürün dile ey lehce-i Nedîm
Bilmem gülû-yı şîşede kul kul musun nesin
73
1. Müşîr-i hücceti Hak dergehinde nevvâbın
Kütübde surh ile tahrîr olunması bâbın
2. Ne hâcet etmege bir gayri vech ile teşbîh
Eli kiri yetişir yüz karası kullâbın
3. Beyâz-ı gerden-i mînâ vü gerden-i sâki

Safâsın etdi dü-bâlâ bu gece mehtâbın
4. Netîce vermese sevdâ-yı zülfü dilde n'ola
Güsistedir ser-i kârı hemîşe mûtâbın
5. Ne hoş nümâyiş olur rûy-ı bahre bu zevrâk
Bat-ı şarâb iledir zevki âlem-i âbın
6. Enîs-i saf-dilân ol dilersen âsâyiş
Bakup safâsına âyîne içre sîmâbın
74
1. Ol perî-rû âşıka râm olsa da mâniʿ değil
Gündüzün olmazsa ahşam olsa da mâniʿ değil
2. Sîne sâf olsun hemân rayb ü riyâdan zâhidâ
Elde tesbîhe bedel câm olsa da mâniʿ değil
3. Hüsnünü seyreyleyim de gördüğüm yer ol gülü
Gül-sitân olmazsa hammâm olsa da mâniʿ değil
4. Bana pistânlar turunc olsun hemân-dem neyleyim
Ruhları gül çeşmi bâdâm olsa da mâniʿ değil
5. Ey büt-i attâr bana hâl-i müşgînin gibi
Anber olsun da biraz hâm olsa da mâniʿ değil
6. Dil-rübânın hûnu germ olsun hemân etvârı nerm
Mübtelâ-yı câm-ı gül-fâm olsa da mâniʿ değil
7. Sen dolu üç defʿacık çek câmı da sonra senin
Vuslatın muhtâc-ı ibrâm olsa da mâniʿ değil
8. Pek umar teşrîfini ıydın ikinci gün Nedîm
Gündüzün olmazsa ahşam olsa da mâniʿ değil
75
1. Tezerv-i hoş-hırâmım sînem olsun cilvegâhın gel
Hümâ-veş sâye salsın başıma zülf-i siyâhın gel
2. Güşâd et tügmemi pirâhenim aç sînemi yokla
Hele gör neylemişdir bana şemşîr-i nigâhın gel
3. Benimdir suç ki vardım bezme verdim sana cân nakdin
Senin yokdur efendim bunda hiç cürm ü günâhın gel
4. Tezerv-i şûhsun bin nâz ile reftâra âgâz et
Gül olsun nakş-ı pâyin gülşen olsun şâh-râhın gel
5. Şeb-i meh-tâbda ey âftâb-ı burc-ı istiğnâ

Çıkup tahte's-semâda kadrini pest eyle mâhın gel
76
1. Esdikçe bâd-ı subh perîşânsın ey gönül
Benzer esîr-i turra-i cânânsın ey gönül
2. Gül mevsiminde tevbe-i meyden benim gibi
Zannım budur ki sen de peşîmânsın ey gönül
3. Eşkimde böyle şuʿle nedendir meger ki sen
Çün sûz u tâb giryede pinhânsın ey gönül
4. Ben sana bâde içme güzel sevme mi dedim
Benden niçün bu gûne girîzânsın ey gönül
5. Bigânedir muʿâmeleniz akl u hûş ile
Gûyâ derûn-ı sînede mihmânsın ey gönül
6. Âyîne oldu bir nigeh-i hayretinle âb
Billah ne saht âteş-i sûzânsın ey gönül
7. Hac yollarında meşʿale-i kârbân gibi
Erbâb-ı aşk içinde nümâyânsın ey gönül
8. Feyz âşiyânı mihr-i hüner cilvegâhısın
Subh-ı bahâr-ı şevke girîbânsın ey gönül
9. Peymâne-i mahabbeti sundun Nedîme çün
Lutf eyle alma câmı biraz kansın ey gönül
77
1. Hücûm-ı nâle-i şeb-gîrden zâlim haberdâr ol
Beni bîmâr-ı hicrân eyledin sen dahı bîmâr ol
2. Varup bir derdmendi aldayup mekr etme tek kâfir
Dilersen âdem öldür yara kes kan iç ciğer-hâr ol
3. Çözülmüş tügmeler çâk-i girîbân nâfa dek inmiş
Buna sabr olunur mu zâhidâ sen âşık-ı zâr ol
4. Hemân ser-meclis-i rindâna gelmendir senin matlûb
Gel ey bîgâne-meşreb bâde içmezsen kadehkâr ol
5. Olur bir gün ki sen de yok demezsin tâlib-i vasla
Hemân doğrusu ömrüm hâsılı âlemde sen vâr ol
6. Ola cânâne vü peymâne de el vermeye fursat
Nedir bu cevrin adı ey sipihr-i dun nigûnsâr ol
7. Nedîmânın sözü ancak budur ey âfet-i devrân

Gözün gibi beni bîmâr kıldın sen de bîmâr ol
78
1. Hemân bezm-i cihânda râzdâr-ı dîde vü gûş ol
Misâl-i şuʿle ser-tâ-pâ zebân olsan da hâmûş ol
2. Hod-ârâyî değildir şîve-i rûşen-dilân ey dil
Safâ-yi kalb ile âyîneye bak da nemed-pûş ol
3. Gönül ser-germi-i câm-ı musaffâ güçdür ammâ kim
Gehî âlâyiş-i bezmi temâşâ kıl da medhûş ol
4. Olur elbette meftûn-ı çelîpâ ol büt-i tersâ
Kenâr etmek dilersen dâ'ima be-güşâde-âgûş ol
5. Olur bu rûzgâr elbet müsâʿid cevherin arza
Hemân sen hem-çü deryâ dâ'imâ âmâde-i cûş ol
6. Ne var sâyende feyz-i âlem-i bâlâyı seyr etsin
Nedîme ol ser-âmed kadd ile bir kerre hem-dûş ol
79
1. Gel ey esîr-i zülf-i perîşânın olduğum
Bilmez misin rübûde-i çevgânın olduğum
2. Tâvûslar gibi çemen-istâna çık yürü
Ey men fedâ-yı hâlet-i cevlânın olduğum
3. Gördükçe bendeni bu şeker-handeler nedir
Bildin mi tûti-i şeker-istânın olduğum
4. Âğyâr korhusundan efendim bilir misin
Meclisde tâ-be-subh nigehbânın olduğum
5. Pek istedi efendimi ıydın üçüncü gün
Lutf eyle gel Nedîmine kurbânın olduğum
8097
1. Tîğ-i ebrû-yı siyehkârına kurbân olayım
Hançer-i gamze-i ayyârına kurbân olayım
2. Biricik söyle amân nâz ile öldürme beni
Ben senin şîve-i güftârına kurbân olayım
3. Sîneme zahmı sen açdın yine etdin inkâr
O tebessüm ile inkârına kurbân olayım
97

Bu gazel, sadece T nüshasında vardır.

4. Desem ol şûha çözerken kemerin mestâne
Sevdiğim hançer-i gaddârına kurbân olayım
5. Ben de ey şûh Nedîmâ gibi billah senin
Bend-i gîsû-yı girîh-dârına kurbân olayım
81
1. Ben kimseye açılmaz idim dâmenin olsam
Kim görür idi sîneni pîrâhenin olsam
2. Şemʿ olmaz isem bezmine bu sûz ile bârî
Dergâhına bir meşʿale-i rûşenin olsam
3. Dâ'im arayan bulsa cüvânım seni bende
Bir gonca gül olsam da senin gülşenin olsam
4. Destîde kadehde doyamam görmeğe bârî
Ey gevher-i şeffâf senin mahzenin olsam
5. Dögülmeğe sögülmeğe kul olmaga billah
Hep kâ'ilim ammâ ki efendim senin olsam
6. Çeşmânının öğrensem o kâfirce nigâhın
Bir lâhza Nedîm-i nigeh-i pür-fenin olsam
82
1. Tâ ki çerb-i leb-i şîrînin ile medhûşum
Sâkiyâ câm-ı mey-i telhe değişmem nûşum
2. Âh ey kâfir-i nahvet ne kaçarsın bilmem
Çâk-i mihrâb mıdır yohsa benim âgûşum
3. Beni gird-âba salup yâra bu şeb tenhâca
Gitdiler zevrak-ı sahbâ ile akl u hûşum
4. Bir dem âh etmesem âteşkede-i derd eyler
Cûşiş-i laht-ı ciger zîr-i leb-i hâmûşum
5. Neş'e-i hûn-ı ciger gözde gözüm sâgarda
Gamze reşk etdi görüp cilve-i nûş-â-nûşum
6. Bir siyeh-mesti ser-endahte etmek dilerim
Bâde-veş geldi Nedîmâ yine vakt-i cûşum
83
1. O düzd-i gamze tutdu işte sad çâk etdi dâmânım
Amân ey çeşm-i gîrâ bâri sen koyver girîbânım
2. Ne hâlet var o şûhun nahl-i kadd-i cân-fezâsında

Ki reftârın görüp yoldan döner ömr-i şitâbânım
3. Hayâl etdikçe rûyun tâ seher ol dâmen-i zülfe
Sarıldı rîşe-i reyhan gibi hâb-ı perîşânım
4. Görüp ellerle mey nûş etdiğin lâyık mıdır zâlim
Ola sîh-i kebâb-ı laht-ı dil her nevk-i müjgânım
5. Nedîmâ şiʿrimi tertîb ederdim korkarım ammâ
Yaka nazmımdaki sûz u güdâz evrâk-ı dîvânım
8498
1. Dil nakdini bir dil-ber-i mümtâza düşürdüm
Kâlâ-yı visâlin hele pek aza düşürdüm
2. Takrîr edemem zülf-i perişânını yârin
Dil murgunu ol serv-i ser-efrâza düşürdüm
3. Soydum o mehin câmesini bûsesin aldım
Vakt oldu müsâʿid günümü yaza düşürdüm
4. Âzâde iken zülf-i girîh-gîr-i bütândan
Murg-ı dili ol pençe-i şehbâza düşürdüm
5. Eğdim hele bin nâz ile ol nahl-ı cefâyı
Aldım ruhı şeftâlisini tâze düşürdüm
6. Eşʿârımı gördükde Nedîm eyledi tahsîn
Âfâka bu şarkıyla bir âvâze düşürdüm
85
1. Yine bâlîn-i hâb-ı işve zîr-i ser midir bilmem
Henüz ol tıfl-ı nâzım nakş-ı gül-bister midir bilmem
2. Perîşân oldu gitdi nağmeler gördükçe gîsûsun
Meger mutrıb da ol zencîre der-çenber midir bilmem
3. Müdâvâ-yı dil-i mecrûha bür'ü's-sâʿadır el-hak
Zülâl-i laʿl-i hatt-âverdi nîlüfer midir bilmem
4. Bilinmez ölmedikçe kadri isbât-ı vücûd etmez
Mihekk-i nakd-ı âşık âhenin hançer midir bilmem
5. Hemân ben meclis-i meyde senin hayrânınam sâkî
Hazef mi gördüğüm âyîne mi sâgar mıdır bilmem

98

Bu gazel, sadece T nüshasında vardır.

6. Dimâğ-ı cânı reşk-i bender-i Çîn eyledi cânâ
Şemîm-i gîsûvânın genc-i bâd-âver midir bilmem
7. Nedîm el-hak aceb şîrîn edâsın vasf-ı laʿlinde
Elinde hâme-i maʿnî mi ney-sükker midir bilmem
86
1. Ey tıfl-ı nâz bir gece mihmânım ol benim
Gir câme-hâb-ı sîneme gel cânım ol benim
2. Ey zülf-i ham-be-ham dökülüp sînem üstüne
Zencîr-i pây-i ömr-i şitâbânım ol benim
3. Göstermiyor felek bize mihri bu nev-bahâr
Sen ey piyâle mihr-i dırahşânım ol benim
87
1. Ehl-i diliz felekde belâmız budur bizim
Tutduk reh-i savâbı hatâmız budur bizim
2. Dehrin hemîşe çekmedeyiz germ ü serdini
Ancak me'âl-i sayf u şitâmız budur bizim
3. Meftûn-ı habb-ı hâli vü maʿcûn-ı laʿliyiz
Düşdük belâ-yı keyfe gıdâmız budur bizim
4. Hem-vâre peyk-i âh n'ola olsa rû-be-râh
Kûy-ı nigâra nâme-resâmız budur bizim
5. Nazmım görüp der imiş o müşkil-pesend-i nâz
Tarz-ı Nedîm-i tâze-edâmız budur bizim
88
1. Sen gülersin gül gibi ben bülbül-i nâlânınam
Mest-i medhûş-ı temâşâ-yı gül-i handânınam
2. Bana kul olsun deyü hâcet ne fermân etmeğe
Ben senin çokdan efendim bende-i fermânınam
3. Hâr isem de gülşen-i hüsnünde hârım ben hele
Hâk isem de bâri hâk-i râh-ı müşk-efşânınam
4. Olsam üftâde gubâr-âsâ yine pest olmazam
Çünki ey serv-i bülend üftâde-i dâmânınam
5. Lâleler sâgarların pür kılmak ister sâkiyâ
Ben dahı muhtâc-ı lutf u tâlib-i ihsânınam
6. Sen demişsin kim kimin hayrânıdır bilmem Nedîm
Nâzenînim pek bilirsin kim senin hayrânınam

8999
1. Ben senin rûyuna cânâ âşık-ı hayrânınam
Ârzû-yı makdeminle bûse-i dâmânınam
2. Eylerem bülbül gibi şâm u seher feryâd u zâr
Gülşen-i hüsnüne bülbüller gibi nâlânınam
3. Yoluna cânım fedâ'derin ne eğlersin beni
Öldürürsen gel sen öldür bende-i fermânınam
4. Bâde-i sâkî mi hayret verdi çeşm-i mestine
Söyle ey şâh-ı cihânım ben senin yârânınam
5. Ömrü var olsun demiş ağyâra bir gün ol perî
Müjdeler olsun Nedîmâ ben senin cânânınam
90
1. Âfet-i cân dediler gamze-i cellâdın içün
Nahl-ı gül söylediler kâmet-i şimşâdın içün
2. Yazdı çün kilk-i kazâ fitne vü âşûb emrin
Ara yerini açık koydu senin adın içün
3. Çeşm ü ebrûya kafâdârsın ey zülf-i siyâh
Sen de kâfirsin o kâfirlere imdâdın içün
4. Sen ki bülbül gül içün nâle edersin bî-derd
Seni gülden ayırır nâle vü feryâdın içün
5. Hey nesin sen ki duyup handeni kûhsârda kebk
Katı âvâz ile tahsîn okur üstâdın içün
6. Çokdan ey kilk-i Nedîmâ niçün oldun hâmûş
Bizi hasretde kodun nazm-ı nev-îcâdın içün
91
1. Tâ çend gam-ı sübha-i sad-dâne çekilsin
Sûfî demidir işret-i peymâne çekilsin
2. Tîğ-ı nigehi maʿreke-i fitnede besdir
Çeksin elini hançeri bir yana çekilsin
3. Her gûşede meclis bezenüp bezm-i çemende
Geh bâde gehî naʿra-i mestâne çekilsin

99

Bu gazel, sadece T nüshasında vardır.

4. Bu nazm-ı müsellem yine âlemde Nedîmâ
Tuğrâ gibi ser-defter-i dîvâne çekilsin
92
1. Serv eder ders-i hırâm ol kâmet-i nâzendesin
Meşk eder kû kûy-ı kumrî kâh kâh-ı handesin
2. Cünbiş-i nabza ne hâcet ıztırâbın fehm eder
Hasta-yı aşkın görenler sâʿid-i lerzendesin
3. Böyle ibrâm-ı pey-ender-peyle ol sâkî-i şûh
Korkarım küstâh eyler âşık-ı şermendesin
4. Sanmanız teb-hâledir laʿlinde bâd-ı âh-ı serd
Eylemiş yah-beste âb-ı gevher-i rahşendesin
5. Bana sahbâ kul kulün sâgar tanînin gör Nedîm
Dinlemem ben meclisin hânende vü sâzendesin
93
1. Siyeh-mağz-ı cünûnum hülyâ-yı hâl-i dil-berden
N'ola zencîrim olsa halka-yı mıkrâz-ı berberden
2. Olup hem-vâre fikr-i kâkülünle çille ber-gerden
Geçer şeyh-i kalâşet-pîşe ayyârâne çenberden
3. Siyeh-mestân-ı sahbâ-yı fenânın bezmgâhında
Nümâyândır sevâd-ı mûy-ı çînî hatt-ı sâgardan
4. Olur mu muztarib deryâ-dilan mevc-i havâdisle
Zarar gelmez ruh-ı deryâya sîlî-i şinâverden
5. Edâ pâk olsa da mâniʿ yakışmaz rûşen olmazsa
Görünmez reng-i rûy-ı duhter-i rez sâgar-ı zerden
6. Kalır nâ-puhte zâhid düşse bin yıl âteş-i aşka
Zuhûr eyler mi hiç hâsiyyet-i âteş semenderden
7. Nedîmâ kendi âyîne tutarken dâ'imâ elde
Acebdir çarh geçmez şîve-i nâdir-berâberden
94
1. Hayfâ güdâz sîne-i hasret-keşîdeden
Âb oldu akdı dildeki peykânı dîdeden
2. Der-kâr olursa terbiyet-i aşk-ı nev-bahâr
Güller biter cigerdeki hâr-ı halîdeden
3. Peyveste ebrûvânını yâd eyleyüp senin
Gitmez tanîn gûş-ı kemân-ı keşîdeden

4. Temkînin iʿtibârını seyr et ki feyz alır
Peymâne-i şarâb hûm-ı âramîdeden
5. Câm-ı şarâbı gör bize sen şimdilik Nedîm
Fersûdedir dimâğ gazelden kasîdeden
95
1. Açup revzençesin gâhî ki cânan gösterir kendin
Ümîd-i vasl ile çâk-ı girîbân gösterir kendin
2. Bilir bâzârını germ etmenin resmin ne kâfirdir
Gelir hem bezme tenhâ hem peşîman gösterir kendin
3. Bana ol gonca dem-serd olduğundan ağlamam ammâ
Bahâr eyyâmıdır fasl-ı zemistân gösterir kendin
4. Tutalım ebr-i zulmet almış âgûşa şeb-i gamda
Nedîmâ ol meh-i ferhunde-tâbân gösterir kendin
96
1. Gazâl-ı mihr-i felek dâğdârım oldu bu gün
Ki böyle sürmeli âhû şikârım oldu bu gün
2. Piyâle çekmeden evvel o çeşm-i mahmûrun
Nigâh-ı mesti ilâc-ı humârım oldu bu gün
3. Hırâm-ı nâz ile hoş hoş gelüp o meh-pâre
Telâfi-i elem-i intizârım oldu bu gün
4. Sabâdan evvel açup göğsün ohşadım zülfün
Benim de bir anacak rûzgârım oldu bu gün
5. Göründü sebz hat-ı nev-demîde-i ruh-ı yâr
Nedîm-i sebze-i bâğ-ı bahârım oldu bu gün
97
1. Sen de bir vakt ola nûş-ı mey-i nâb eyleyesin
Gülesin açılasın refʿ-i hicâb eyleyesin
2. Dest-i cevrinden olan çâki alup sînemden
Bir zamân zîver-i dâmân-ı nikâb eyleyesin
3. Meded ey âh-ı sehergeh sana kim dedi varup
Böyle ol âfeti ser-germ-i itâb eyleyesin
4. Deheninden ki gönül eyledi bir bûse recâ
Sana lâyık mı ki yok deyü cevâb eyleyesin
5. Ey sabâ lutf edüp esnâ-yı tekellümde ona

Ey Nedîm ağladıcı deyü hitâb eyleyesin
98
1. Rûyun bezmde perde-keş-i haclet olmasın
Lutf eyle mihre zerre kadar minnet olmasın
2. Göstermez oldu laʿlini ol hatt-ı nev sakın
Tahrîm-i hamra nâzil olan âyet olmasın
3. Ben kûh kûh derd olayım iştiyâk ile
Bâr-ı nigâh o şûha hemân sıklet olmasın
4. Hûn-ı cigerle besleyeyim tek o gamzeler
Tâ böyle ser-girân-ı mey-i nahvet olmasın
5. Zahm urma bûy-ı gül dahı olursa âşıkın
Yelmân-ı tîğ-i nâza meded zahmet olmasın
6. Zinhâr bülbülün dahı tağlît-i hüsn ile
Gülbün tahayyül etdiği ol kâmet olmasın
7. Gîrâ eden o pençe-i müjgânı hep yine
Dilden rübûde eylediği tâkat olmasın
8. Geh bana nâz u gehi verir ruhsat-ı niyâz
Nâz eylemek niyâza da bir âdet olmasın
9. Aldı bu nazm-ı nev selefin nâmın ey Nedîm
Âsâyişinde ol sana hem külfet olmasın
99
1. Âşık ki gördü hatt-ı ruh-ı nev-demîdesin
Sâyîde etdi sürme-i hayretle dîdesin
2. Hat sanmanız ruhundaki yazmış debîr-i sunʿ
Bir al kâğıd üstüne sünbül kasîdesin
3. Zâhid görünce tarz-ı şeker-hand-ı laʿlini
İkrâr-ı cevher eyledi bozdu akîdesin
4. Bâd-ı semûm-ı âhıma döymezsin el-hazer
Sen ey nihâl-i nâz dahı nev-resîdesin
5. Seyr eyle bâğbân-ı galatkârın ey gönül
Zülf-i nigâr dediği gîsû-bürîdesin
6. Nîreng-hûrdedir o perîden Nedîm-i zâr
Bî-çâre gamze anladı çeşm-i perîdesin
100

1. Fitne dil-gîr şode gamze-i pür-kîninden
Şûr haşyet-zede çeşm-i sitem-âyîninden
2. Mey nümâyiş-zede feyz-i leb-i şîrîninden
Câm tâbiş-kede aks-i ruh-ı rengîninden
3. Gerden-i âşıka tavk-efken olur dest-i kazâ
Halka-sâzî-i ser-i turra-yı pür-çîninden
4. Şîve-i fitne-perestîde nigâhın ber-pâ
Şekve ey nergis-i hûnî reviş-i dîninden
5. Bir der-âgûş ile yek bûseye dil-beste Nedîm
Mû-miyânınla hemân gerden-i sîmîninden
101
1. Âkıbet gönlüm esîr etdin o gîsûlarla sen
Hey ne câdûsun ki âteş bağladın mûlarla sen
2. Gamze-i fettânını koydun ki yıkdı âlemi
Bahse dalmışken çeh-i Bâbilde câdûlarla sen
3. Böyle çâpük geldin ey hatt-ı siyeh ruhsârına
Var ise pervâza meşk etdin piristûlarla sen
4. Ben mi sâki olayım bezme dururken sevdiğim
Böyle sîmin saklar billûr bâzûlarla sen
5. Görmeden mecnûnların sahrâdaki cemʿiyyetin
Sevdiğim meşk-i nigâh eylerdin âhûlarla sen
6. Serv-i dil-cûyumdan ayrı geşt-i gülşen istemem
Var yürü istersen ey eşk-i revân cûlarla sen
7. Nâzdan hâmûşsun yohsa zebânın duymadan
İstesen bin dâstân söylersin ebrûlarla sen
8. Şûhdur tâ şöyle reftârın ki fark etmez bakan
Şöyle gitsen serv-i âzâdım akar sularla sen
9. Bü'l-aceb ayyâr-ı efsungersin ey kilk-i Nedîm
Çok tabiʿat ser-hoş eylersin bu dârûlarla sen
102
1. Sar tıfl iken o şûhu dahı nâmın almadan
Zevk ehlinin büyükleri peygâmın almadan
2. Nâz ile piste-i nemegîn sundu lebleri
Câmı çeküp elindeki bâdâmın almadan

3. Sanır idim ki anberi attârlar satar
Cânım şemîm-i zülf-i siyeh-fâmın almadan
4. Âyîne gibi sîr olamam hân-ı vuslata
Âgûşa yârimin bütün endâmın almadan
5. Cânâ sabâh eriştiği hâtır-nişân mıdır
Senden Nedîm-i zâr dahı kâmın almadan
103
1. Mey midir ruhsârını mihr-i dırahşân eyleyen
Laʿlini sâgar mıdır kân-ı Bedahşân eyleyen
2. Her bün-i mûyumda bin zahm-ı nihân derc eylemiş
Tîg-ı gamzen beyzâ-yı çeşm içre pinhân eyleyen
3. Türk-tâz-ı çeşm-i pür-kârın mıdır zâlim senin
Böyle mülk-i hüsnü yek-ser kâfir-istân eyleyen
4. Şâm-ı gamda hasret-i zülfün değil mi âşıkın
Hâbını çün turra-yı sünbül perîşân eyleyen
5. Eylemiş sad gerdiş-i gâretger-i sad mülk-i hûş
Bezm-i hüsne çeşm-i gül-gûnun kadeh-rân eyleyen
6. Yine hem-çün gonca bir pâkîze nazm-ı tâzedir
Andelîb-âsâ Nedîmâyı gazel-hân eyleyen
104
1. Dirîğ âyîne-âsâ bulmadım yüz ser-tırâşımdan
Hurûş-ı âb-ı şemşîr-i tegâfül aşdı bâşımdan
2. Girîbân çâk olup hayretle sundum destine nâgâh
Dil-i sad-pâreyi ben şâne zannetdim telâşımdan
3. Süvâr ol ey perî gerdişler et gül-gûn-ı çeşmimle
Ki ben ebrû-yı zîn âmâde ettim ona kâşımdan
4. Dahı gelmez kelâl ol neşter-i ser-tîz-i müjgâna
Felekler şîşe-i haccâma döndü kanlı yaşımdan
5. Nedîmâ dahı cünbiş gelmedi ol tâk-ı ebrûya
Nigûn-sâr oldu bin kûh-ı tahammül irtiʿâşımdan
105
1. Hatt-ı sebz olmuş bedîd ol gerden-i kâfûrdan
Ey aceb çıkmış zümürrüd maʿden-i billûrdan
2. Mey terâviş eyler emdikçe turunc-ı gabgabın

Şöyle sîr ol mest-i nâzım neş'e-i pür-zûrdan
3. Tâ kemergâhında gördüm mevc ururdu mutrıbın
Şöyle taşmış nağme-i ter kâse-i tanbûrdan
4. Dün çemende sevdiğim mestâne geçdin bakmadın
Serv reftârın görüp başın salardı dûrdan
5. Mû-be-mû dikkatler etdim kıl kadar fark etmedim
Kaşların billah begim dûşundaki semmûrdan
6. Sâʿidin bûs eyledim gel gel amân ey dil sana
Tâze şeftâlü kopardım ol nihâl-i nûrdan
7. Nâ-tüvânım şöyle kim mecrûh olur cismim Nedîm
Geçse zîr-i sâye-i müjgân-ı çeşm-i mûrdan
106
1. Ne mümkin dîde giryân olmak ol ebrû-kemânımdan
Akarsa âb-ı peykân çeşm-i zahm-ı hun-feşânımdan
2. Giderse cân u dil hayretle cism-i nâ-tüvânımdan
Perî-zâd-ı hayâlin çıkmaya âyîne-dânımdan
3. Aceb mi kebk-i şâhin-dîde veş dil pîç ü tâb olsa
Süzüp ol nergis-i pürkârı bir kez geçdi yanımdan
4. Gerekse nîk ü ger bed âşıkım ol Türk-i mağrûra
Ne söyler zâhide hâsıl ne yahşı ne yamanımdan
5. Beni handân olur zannetme kasd-ı işret etdikçe
Eder der-yûze-i hun-dîde câm-ı erguvânımdan
6. Çekildim yâ kaşından câm-ı laʿl-i yârdan geçdim
Beni taʿn-ı adû billah bîzâr etdi cânımdan
7. Nedîmâ nazm-ı hûnin sanma yâd-ı tîğ-i ebrûsu
Düşürdü bir ciger pergâlesin tarf-ı zebânımdan
107
1. N 'ola çâlâk olursa merdüm-efkenlikde câdûdan
O mest-i işvenin çıkmaz hayâli çeşm-i âhûdan
2. Değildir hâl ü hat şeb-bûy bitmiş sihr ile gûyâ
Düşüp bir iki tohm-ı tâze sünbülzâr-ı gîsûdan
3. Aceb hun-rîz Hindû-beççedir hâl-i siyehkârın
Ki gitmez desti dâ'im kabza-yı şemşîr-i ebrûdan
4. Olur ser-pençe-i hurşîd lerzan germ olup gâhî

Levendim âstîn-efşân-ı nâz oldukça bâzûdan
5. Nedîmâ hâme-i mahdûma pey-revlik midir bilmem
Siyeh-zânû-yı kilkin kasdı bu reftâr-ı dil-cûdan
108
1. Şöyle bî-tâb olmuş ol meh-pâre tâb-ı rûzeden
Fark olunmaz kâmet-i ham gurre-i yek-rûzeden
2. Turfa sihr etmiş zemîn-i ârız-ı gül-fâmına
Bir çemenzâr eylemiş peydâ rek-i fîrûzeden
3. Olma cûyâ-yı kerem keff-i liʿâm-ı asrdan
Neş'e-hâh olmak revâ mı kâse-i deryûzeden
4. Menhec-i ilmin nice hasm olmasın erbâbına
Çarhı pâ-mâl etmedir kasd âsmânî mûzeden
5. Söyleyin sâkîye öldükde Nedîm-i zârına
Eylesin tahmîr-i hışt-ı lahd hâk-i kûzeden
109
1. Âsafâ ikbâlini Allah câvîd eylesin
Sâye-i lutfunda her gün ehl-i dil ıyd eylesin
2. Ehl-i nazmın hâmesi nakş-ı nevâ-yı midhatin
Cünbiş-âmûz-ı ser-i mızrâb-ı nâhîd eylesin
3. Hâksârân-ı gama miʿmâr-ı cûd u himmetin
Gurre-i şevvâli cüft ü tâk-ı ümmîd eylesin
4. Sâgar-ı âmâl-i ehl-i tabʿı feyz ü re'fetin
Reşk-sâz-ı sâgar-ı zerrîn-i Cemşîd eylesin
5. Niʿmet-i lutfunla sîr olsun Nedîm-i telh-kâm
Sâye-i lutfunda erbâb-ı hüner ıyd eylesin
110
1. Tîr-i gam-ı katlime memnûnum ki te'hîr etmesin
Tek tesellî hâtır-ı vîrânı taʿmîr etmesin
2. Bana besdir âb-ı şemşîrin hemân ey bî-vefâ
Gayre laʿlin tâze cân vermekde taksîr etmesin
3. Sunduğun zehr-âba kâtil-i meded ey baht-ı dûn
Cânıma kâr eyledi ahbâba te'sîr etmesin
4. İstemez mi kendi hüsnün görmegi söylen o şûh
Sîne-i sâfım gibi mir'âtı tekdîr etmesin

5. El-hazer ey seng-dil bir kerre sîr-âb-ı sirişk
Âşıkın nezzâresin hem-reng-i şemşîr etmesin
6. Eyleyen nevmîd-i vuslat hâtırı bir mekr ile
Kâ'ilim bâr-ı gamiyle bâri dil-gîr etmesin
7. Serde bir gül yok mudur yohsa Nedîm-i bî-dile
Zahm ile lutf eylesin ahbâba tedbîr etmesin
111100
1. Cihâna pertev-i mihr-i cemâlin lemʿa-tâb olsun
Sipihre hüsn-i nûr-ı vech-i pâkin âfitâb olsun
2. Güşâde-bend-i sînen inşirâh-ı sadr-ı âşıkdır
Açıl ey gonca-i bâğ-ı vefâ bir feth-i bâb olsun
3. Dirîğ etme gedâyân-ı derinden nakd-i ihsânın
Zamân-ı devlet-i hüsnünde âlem kâm-yâb olsun
4. Yapılsın dest-i lutfunla sarây-ı hâtır-ı ahbâb
Dil-i vîrâne-i düşmen harâb-ender-harâb olsun
5. Gubâr-âsâ gönül kûyunda pâ-mâl olmadan kaçmaz
Türâb-ı makdem-i yâra hemân bir intisâb olsun
6. Nedîm olmuş işitdim bezm-i kurba tûti-i gûyâ
Biraz da hem-zebânın hâlis-i şirîn-cevâb olsun
112
1. Güldü güller açılup nergis-i şehlâ-yı çemen
Çeşm ü gûş oldu ümîdinle ser-â-pây-ı çemen
2. Gavta-engîz-i saf-ı seyl olup bâd-ı sabâ
Anberin mevc ile doldu yine deryâ-yı çemen
3. Görünür reng-i perîde rek-i yâkût gibi
Oldu ol denlü havâ reng-pezîrâ-yı çemen
4. Rast geldikçe ham eyler kadini sarsar-ı reşk
Nahl-i mevzûnun ile serv-i dil-ârâ-yı çemen
5. Dahı gelmez mi Nedîmâ-yı felâket-zedemiz
Geldi hengâm-ı tarab vakt-i temâşâ-yı çemen
113
100

Bu gazel, sadece T nüshasında vardır.

1. Nigeh-i gamze değil berk-ı cehân ancak bu
Âfet-i hırmen-i sâmân-ı cihân ancak bu
2. Der görüp cünbüşün ol kaddin ehâlî-yi çemen
Bâğda gördüğümüz serv-i çemân ancak bu
3. Vaʿde-i vasl değil râbıta-i şevk değil
Dil-i nâ-kâma hırâş ü halecân ancak bu
4. Dil değil tende ümîd-i çemen-i kûyun ile
Bir giriftâr-ı kafes murg-ı tapân ancak bu
5. Yine ser-levha-i mecmûʿa-yı iʿcâza Nedîm
Tâze tarh-ı kalem-i çîre-zebân ancak bu
114
1. Sîm çep-râstlar ol sîne-i pür-nûr üzre
Bir lûgaz bağlamış âyîne-i billûr üzre
2. Beni öldür beni kim şuʿlede pervâne-sıfat
Nice bir ditreyeyim kabza-i sâtûr üzre
3. Doğdu hurşîdi yine subh-ı bahâr-ı hüsnün
Tügme-i zer değil ol gerden-i kâfûr üzre
4. Tîrin aldıkda dehân zahmdan âh eyleyerek
Çıkdı dil-pâreleri sîne-i mehcûr üzre
5. Dil-i pür-nâle-i âşıkda hayâl-i rûyun
Nakş-ı gülşen gibidir kâse-i fağfûr üzre
6. Nigehin vakt ola zülf ü hat arasında Nedîm
Bürünüp şâl-ı siyâha yata semmûr üzre
115
1. Ben olsam bir de mutrıb bir de tarf-ı cûybâr olsa
Hoş imdi bir de farzâ bir cüvân-ı şîvekâr olsa
2. Yeter geçdi bu gûne mâlihülyâlarla evkâtım
Amân bir gün mukaddem âh fasl-ı nev-bahâr olsa
3. Tahassür hadden aşdı lâlenin seyriyle mest olsak
Cemin defn etdiği şeş-hâne sâgar âşikâr olsa
4. Bize geldikde inkâr eyleme ıkrârını zâlim
Demişsin yok demezdim bâde-i şîrin-güvâr olsa
5. Aceb pistânına benzer mi dikkat üzre bir baksam
Sen açsan sîneni bâğ içre bir kaç da enâr olsa

6. O şûhun hasretinden çâr-çeşm-i intizâr olduk
Bize nevbet erişse bârî ebrûsu çehâr olsa
7. Senin vasfında cânâ bir neşât-âver gazel gördüm
Olursa tâze eşʿâr öyle pâk ü âbdâr olsa
116
1. Iztırâb olmaz dil-i dânâ-yı sâfî-sînede
Ey gönül âsâyiş-i sîm-âba bak âyînede
2. Anmadın bir kerre lutfunla bizi ey bî-vefâ
Vaʿd-i vasl-âsâ unutdun meclis-i dûşînede
3. Neş'enin feyz-i sabâhü'l-hayrın idrâk eylemez
Etmeyen meşk-i siyeh-mestî şeb-i âzînede
4. Kimse anmaz zâhidin âlûde-dâmân olduğun
Çokluk olmaz nem hüveydâ hırka-i peşmînede
117
1. Riyâsı zâhidin der-kârdır dil-ber husûsunda
Velîkin zâlimin ârâmı kalmaz zer husûsunda
2. Bugün cânâ mevâʿîdin hesâb ettikde uşşâka
Yine vâfir nizâʿ oldu bizim defter husûsunda
3. Kuşağın tügmesin çözmekde havfım yokdur ammâ kim
Yürek titrer kemer-bendindeki hançer husûsunda
4. Varırsan hâne-i hammâra sâkî lutf et unutma
Dil-i zârın recâ-mend olduğu sâgar husûsunda
5. Ne zîbâ ülfet etmiş duhter-i rez beççe-i muğla
Muvaffak pîr-i mey hakkâ püser duhter husûsunda
6. Ne denlü germ ise bâzârın âhır hâk-ber-sersin
Bunu ey hâce gör âteşle hâkister husûsunda
7. Dirîgâ olmadık bir dil-güşâ maʿşûkâ dil-dâde
Hele âyînemiz bî-baht rûşenger husûsunda
8. Nedîmâ sîne vü bâzûnu nerm et yâr geldikçe
Müsâfir râhat ister bâliş ü bister husûsunda
118
1. Tâ kemergâhına dek gamzesi hâb-âlûde
Tâ girîbânına dek çeşmi şarâb-âlûde
2. Kangı iklîmi harâb eyledin ey düşmen-i dîn
Ki yine hûn ile zin-pûş u rikâb âlûde

3. Çekesin sîneye ol şûhu keş-â-keşler ile
Alasın bûsesin ammâ ki itâb-âlûde
4. Sen dil ü rîşini hûn-âb ile rengîn edegör
Zâhid-i hâma gerek rîş-i hizâb-âlûde
5. Mîr-i zî-şâna Nedîmâ meger olmuş pey-rev
Ki siyeh-zânû-yı kilk oldu şitâb-âlûde
119
1. Tarab ne gûne olur tâliʿ ü sitâre göre
Sunarsa câm-ı lebin çekdiğim humâra göre
2. Kanı sabâ gibi bir dil-nevâz kim gâhî
Dil-i nizârımı kûy-ı nigâra vara göre
3. Seherden eyledi yağmâ şemîm-i gîsûsun
Nesîm bir dahı uğrar mı bu diyâra gör e
4. Hased o rinde ki hâb-ı ademden açsa gözün
Kabâ-yı sabrı çü nergis hezâr-pâre göre
5. Başında hurd edeyim şöyle kim asâsını şeyh
Elinde mutrıb-ı bezmin çihâr-pâre göre
6. Görün bu derdi ki tıryâk-ı erbaʿayla tabîb
Diler ki zahm-ı çihâr-ebruvâna çâre göre
7. Seninle terk-i riyâ denli güçdür ey vâʿiz
Şarâba tevbe Nedîm-i günâhkâra göre
120
1. Görünen nakş-ı gam âyîne-i devrâne göre
Bakalım çeşm-i sitem-dîdemiz âyâ ne göre
2. Sâki-i bahtı tehî-sâgar-ı ümmîd etmiş
Bu siyeh kâse değil meşreb-i rindâna göre
3. Heft-hân-ı gamı bî-bâk güzer eyler ol kim
Bî-muhâbâ bir iki câm-ı levendâne göre
4. Aşk ile sığmaz idi cân-ı Züleyhâ cisme
Sîne-çâk olsa n'ola bu gam-ı hicrâna göre
5. Zülf-i dil-berde sabâ yokla Nedîm-i zârı
Görünür mü aceb ol nergis-i fettâna göre
121
1. O şâhın iki kolum bend edüp miyânesine

Piyâde-i emelim çıkdı ferz hânesine
2. Nesîc-i fitneye nakş olmak ister ol tannâz
Aceb mi zülfünü peyveste etse şânesine
3. Bakup o şûh ile nâz ü niyâz meşk ederiz
Gülün tebessümüne bülbülün terânesine
4. Benim cünûnuma bilmem ne bahâne bulur
Bakan perî-veşimin hüsn-i bî-bahânesine
5. Fezâ-yı sînede bir yavru besledim âhır
Konuşdu eller ile gelmez âşiyânesine
6. Hemîşe ayrılamaz zülfü gird-i hâlinden
Meger şikâr imiş ol dâm dahı dânesine
7. Kadeh duʿâsını gör de mukayyed olma Nedîm
Hikâyet-i Key ü Cemşîde Cem fesânesine
122
1. Çün mihr ü kamer sîne vü ruhsâr güşûde
Dûş etmesin ol şûhu Hudâ çeşm-i hasûda
2. Dil zerre-sıfat şevk ile girse n'ola raksa
Olduk yine bir pençe-i hurşîde rübûde
3. Kahr eylediler bâd-ı bürût ile cihânı
Bakmaz mı bu câh ehli aceb Âd ü Semûda
4. Keç-perveri-i mâder-i eyyâmı görün kim
Ben her gece bîdâr-ı elem baht gunûde
5. Şevk ile yine gevremiş îmânı rakîbin
Çekmiş gibi kâfir o bütü şürb-i Yahûda
6. Bûs-ı lebin olmazsa çeker kâse-i hûn-âb
Bakmaz gamın âşûfteleri bûd u nebûda
7. Kasd ol büte dinletmedir efsâneyi yohsa
Değmez gül ü bülbül bu kadar güft ü şünûda
8. Gûyâlık ederdi gül-i tasvîre Nedîmâ
Hâmendeki feyz olsa eger hâme-i mûda
123
1. Su verenler nâz ile ol gülbün-i nâzendeye
Âteş etmişdir niyâzı bülbül-i şermendeye
2. Düşme cânâ dillere sırr-ı dehânın fâş edüp

Gonca-yı laʿlin açılmasın gül-handeye
3. Hayf kim taksîm-i derd ettikde kassâm-ı kazâ
Tîr-i gamzen düşdü sehm-i âşık-ı efkendeye
4. Akıbet rifʿat verir aşk-ı cüvân-ı dil-nevâz
Şâhlıkdır hidmet-i sultân-ı âdil bendeye
5. Böyle âteş lehçe lâzımdır sühan tâ kim Nedîm
Germ-sâz-ı nağme-i tahsîn ola hânendeye
124
1. Şöyle düşmüş tâb-ı rûyun bülbül-i dîvâneye
Şuʿle-i âvâzı berk-ı hırmen olmuş lâneye
2. Eyle bezmi tahta-i meşk-i siyeh-mestî-i nâz
Gâh taʿlîk et hat-ı laʿlin hat-ı peymâneye
3. Kayd-ı işret artırır ehl-i cünûnun vahşetin
Kul kul-ı mey nâle-i zencîrdir dîvâneye
4. Oldu âhır mâye-i hayret bu luʿbetgâhda
Sanʿat-ı mansûbe-i aşkın dil-i ferzâneye
5. Şuʿle-i aşkı hevâ-yı dildir efzûn eyleyen
Bâd-zen bâl-i semenderdir bu âteş-hâneye
6. Hattının cânâ çıkarmış pertevin âyîne hayf
Mû-be-mû-yı ukde-i zülfün açılmış şâneye
7. Gördük olmaz şîve-i devlet Nedîmâ biz dahı
Rağbet ettik âkıbet bu vazʿ-ı dervîşâneye
125
1. Görüp pistânların bildim kemâlin gül-bedenlikde
Turunç ammâ ki bilmem nice bitmiş yâsemenlikde
2. Hayâl ettim ki dîvân içre bir ber-ceste mısraʿdır
Gezerken ol kad-i bâlâya bakdım nârvenlikde
3. Hayâlin gelmez oldu dîde-i fersûde-müjgâna
Meger kim pây-i nâzı yârelenmiş ol dikenlikde
4. O verd-i ter dil-i pür-hûnu leb-rîz-i neşât anlar
Ne bilsin rûzgârın şiddetin kendi esenlikde
5. Şu zîbâ germesûdı sevdiğim gel al ziyân etme
Çıkar bir câme sana belki artar nîm-tenlik de
6. Mey ü mahbûba çokdan tevbekâr oldu Nedîm-i zâr

Niçin ammâ ki bilmem yine yâran taʿna-zenlikde
126
1. Heves-i ıyd-ı visâle düşüp encâmında
Oldu dil bir mehe şaʿbân Ramazan nâmında
2. Gurre-i rûzeyi gördüm feleğin bâmında
Bir kenârî güzele benzer Oruç nâmında
3. Yine bir pençe-i hurşîde esîr oldum kim
Eğilüp ona bakar gurre felek bâmında
4. Seher-i ıyd celî maşrık-ı ruhsârında
Leyle-i kadr hafî zülf-i siyeh-fâmında
5. Muʿtekif perde-i zülfünde gönül hâli gibi
Rû-be-mihrâb-ı dü ebrû seher ü şâmında
6. Sunmadan sâgarı sâkî düşerim ayağına
Hasretim bâdeden efzûn iken ibrâmında
7. Cân-şikârım nice bend olmayam ol kâfire kim
Gerdiş-i çeşm-i perî halka olur dâmında
8. Bu tutumla diyemem nakd-i sevâb üzre Nedîm
Harc-ı yek-rûzeye vâfî ola bayrâmında
9. Bulamam bâğ-ı bahârın gül ü bâdâmında
Bulduğum feyzi ruh u çeşm-i siyeh-fâmında
10. Ramazândan kim ederdi gile vakt olsa eger
Azacık sohbete ol mâh ile ahşamında
11. Bana bağışla beğenmezsen o şûhun nesi var
Kadi kûteh mi tenâsüb mü yok endâmında
12. İʿtimâd eyler idim tevbesine rindânın
Ramazânın meh-i ıyd olmasa encâmında
13. Âh efendim seni gördükde Nedîm-i zârın
Şimdi bildim ki ne vardır dil-i nâ-kâmında
127
1. Baʿzı ahbâb kemer seyrin eder tenhâda
Bâri biz de kemeri seyr edelim sahrâda
2. Dağda sayd-ı gazâl etmeğe hasret mi çeker
Hânede gözlerin âhûsun eden âmâde
3. Destide duhter-i rez destde duht-ı merdüm

Kime el verdi felek böyle beğim dünyâda
4. Serv-kadlerle tekellümde leb-â-leb yârân
Biz bakıp eğlenelim serve leb-i deryâda
5. Zer-i efrenci gerek sayda büt-i efrenci
Kim eder onu meger beğ ola ya beğ-zâde
6. Biz topuk çalmada siz zevk u safâda her şeb
Kaldırup kaʿb-ı muhannâ gibi câm-ı bâde
7. Ne gedâyız biz efendim ki sen oldun üstâd
Tîşe-i aşk ile kân delmede sad Ferhâda
8. Zevkı ahbâb edüp eyvâh Nedîmâ eyvâh
Adın anılmadı bî-çâre senin arada
128
1. Eylemiş pîçîde târ-ı kâkülün gîsûlara
Bir sepet gül sanki berhem-bestedir şeb-bûlara
2. Kârzâr-ı fitnede ol âfet-i tersâ yine
Verdi çün tîg-i firengî pîç ü tâb ebrûlara
3. Ârzû-yı zahm-ı nevk-i tîg-i gamzenle senin
Teng olur ey şûh vâdî-i harem âhûlara
4. Bî-güman eyler temessül sûret-i ayba hüner
Fursat-ı güftâr yâ Rab değmesin bed-gûlara
5. Dilden eyler refte çerk-i nahveti pâ-mâl olan
Hâk-i rehi mübtenâ-yı kârdır câdulara
6. Ye's ile pür-jengdir âyîne-i tûti-i dil
Kan oturdu sille-i efsûsdan zânûlara
7. Bizde eyler imtihân çeşmânı sihrin hep Nedîm
Tahta-i meşk-i füsûnuz şimdi biz câdûlara
129
1. Zülf ü külâhı verdi halel Mağrib u Fasa
Çeşm-i kebûdu saldı akın mülk-i Çerkese
2. Gelmiş hat-ı siyah ruhuna âh ey gönül
Semmûr hoş yakışmış o gül-penbe atlasa
3. Çâk etmesin mi câme-i sebzin görünce gül
Bak şu yeşil mukaddeme şol kırmızı fese
4. Ney-zen bezmde mutrıba hem-vâre keç bakar

Bilmem miyânlarında nedir bu münâfese
5. Ebrûlar üstüne dökülüp kâkülü Nedîm
Tasvîr-i Çînî yazmış o tâk-ı mukarnasa
130
1. Ol benefşî hat gelir evvelde laʿl-i dil-bere
Kahve der-peydir bezmde âdetâ gül-şekkere
2. Cebhesin tâb-ı şarâb-ı nâz pür-çîn eylemiş
Gelmiş ebrûlar yine mestâne hançer hançere
3. Seyr edin ârâyiş-i müjgân-ı pür-gerdîdesin
Her birin bahş eylese ebrû olur bir dil-bere
4. Böyle zûr-ı bûseden kimler kebûd etmiş aceb
Kim leb-i gül-fâmı dönmüş gonca-i nîlûfere
5. Sâkiyâ nevbet Nedîmindir dedi zanneylerim
Kul kul-i mînâ ne söyler dinle gûş-ı sâgara
131
1. Mutrıbın feyzini gör laʿl-i şeker-hâyında
Ki nefes kand-ı musaffâ oluyor nâyında
2. Bir tarafdan dahı ey muğ-beçe sen de görünüp
Bize derd olma mübârek ramazân ayında
3. Bak hemân cünbiş-i dünbâline tâvûs gibi
Etme nezzâre siyeh mûzelere pâyında
4. Mest kendi gülüp altındaki rahş oynardı
Gördüm ol âfeti dün bir dügün âlâyında
5. Bul Nedîmâyı ararsan o kemân ebrûnun
Ebruvânında yahud zülf-i semen-sâyında
132
1. N 'ola hem-vâre tabʿ-ı sîne-sâfân olsa nâlende
Tanîn-endâz olur zenbûr gird-i câm-ı revzende
2. Hırâm-ı nâzına çün sâye âlem çünki efkende
Kul oldum bil efendim kâmet-i âzâdına ben de
3. Güzel gösterdiler âsâr-ı aşkı zîr ü bâlâdan
İki destim girîbânımda çeşmim tarf-ı dâmende
4. Meh-i nev resmidir destârın ey şûh-ı siyeh-çerde
N 'ola keşmîr-i ruhsârında meh-tâb olsa tâbende

5. Göründükçe o sîm-âbî kabâdan sîne-i sâfın
Döner âyîne üzre mühre-i sîm-âba cân tende
6. Bu ser-gerdanlığa âzâdelik elbette der-peydir
Nedîmâ seyr kıl bu nükteyi seng-i felahanda
133
1. Gören izârını hatt-ı siyâh-tâb içre
Nühüfte berk-i gül-i ter sanır kitâb içre
2. Uyutdu nâz ile müjgânın eyleyüp derhem
Nigâh-ı mestini semmûr-ı câme-hâb içre
3. Şarâb-ı saf kadar keyf verdi ey mutrıb
Hurûş-ı nağme-i ter kâse-i rebâb içre
4. Bulur mu hiç dil-i serd ehli rûşenî-i güher
Kalır mı kıymeti buz olsa laʿl-i nâb içre
5. Olur mu dil-şikenan hiç hatardan âsûde
Nühüftedir taʿabın lafzı da itâb içre
6. Çü bûy-ı gonca hezâr-âşinâlığı terket
Misâl-i reng nihân ol gül-i hızâb içre
7. Nedîm çâre ne âsâyiş-i dil oldu rehîn
Misâl-i gûdek-i gehvâre ıztırâb içre
134
1. Söz cihân içre ne gülşen ne gül-istân almada
İş hemân âgûşa bir serv-i hırâmân almada
2. Laʿl-i yâr ağzında ammâ vâpesin olmuş nefes
Âşık-ı bîmârı gördüm cân verüp cân almada
3. Gamze-i cellâdın etdi âşıkın kârın tamâm
Ey şeh-i bîdâd hattın dahı fermân almada
4. Vâye-bahş-ı bî-kesân olmağa el vermez hemân
Ey felek çâlâkdır destin girîbân almada
5. Şerbet-i laʿlindeki hâsiyyeti bilmem ve lîk
Nîşter gamzen aceb üstâd imiş kan almada
6. Arsa-i maʿnâda el-hak yekke-tâz oldun Nedîm
Esb-i tabʿ-ı çâpükün gitdikçe meydân almada
135
1. Nigâh et âşık-âzârî-i çarh-ı bî-günâh-gîre
Ki çekmiş bîdi Mecnûn gibi tarf-ı cûda zencîre

2. Dili hem-çün ketân fersûde etdi bir siyeh-çerde
Ki taʿn eyler beyâz-ı gerdeni meh-tâb-ı Keşmîre
3. Gören ebrûlar üzre pîçişin ol kâkül-i zerdin
Sanır zer-hall ile âyet yazılmış rûy-ı şemşîre
4. Hemân âşık tehî mînâ-yı çeşmin eyler âmâde
Perî-zâd-ı hayâl-i dil-rübâ kâbil mi teshîre
5. Olur pes-mandegî elbet mukarrer hasr-ı matlabda
Ki bâʿis mübtedâyı maʿni-i hasr oldu te'hîre
6. Temâşâ eyleyelden gülşen-i hüsn-i dil-ârâsın
Nedîmâ çeşm-i ter hayretle döndü cûy-ı tasvîre
136
1. Lâyık mı güller açıla feyz-i bahâr ile
Bülbül kafesde zâr u tenük hâr hâr ile
2. Âdem bu kaht-ı sâl-i maʿârifde reşk eder
Tahsîl-i nan-bahâ edene kisb ü kâr ile
3. Emdir leb-i hat-âverin ey sâki sun şarâb
Ol câm-ı laʿl-fâm-ı zümürrüd-nigâr ile
4. Kâr etdi nakşı ol bütün evvel derûna lîk
Âhir karârım aldı benim bir karâr ile
5. Mest olmadıkça çeşmi bulunmaz nizâm-ı hüsn
Bezmin gider tarâveti bir tevbekâr ile
6. Bir gün nesîm-i feyz bulup gülşen-i emel
Gül-gonca-i murâd açılır rûzgâr ile
7. Âyîneye yüz aklığı sîm-âbdır ey Nedîm
Sâf oldu sînemizde dil-i bî-karâr ile
8. Şermende eyledin bizi ey tabʿ-ı bü'l-füzûl
Tanzîr-i nazm-ı hazret-i fahr-i kibâr ile
9. Nıhrîr-i asr Ârif Efendi ki fahr eder
Râzî der-i fezâ'iline iftikâr ile
10. Kindî ederdi kendi zebânın bürîde ger
Kilkin göreydi nazm-ı belâğat-şiʿâr ile
137
1. Kaşların bâlâda seyret ruhların gör zîrde
Kıl temâşâ huldı zîr-i sâye-i şemşîrde

2. Hâbda görseydi ger Şîrin safâ-yı sâʿidin
Tatlı cânından varup el yurdu cûy-ı şîrde
3. Laʿl edüp hurşîdi rizân etdi andan dürr-i nâb
Ey perî sihr etdi şermin sanʿat-ı taktîrde
4. Gûşe-i ebrûdan ayrılmaz dil-i hun-keştemiz
Lekke-i hundur ki kalmış dâmen-i şemşîrde
5. Dalmasın deryâ-yı aşka etmeyen serden cüdâ
Aklı destârından evvel sâhil-i tedbîrde
6. Hâne-i âyînede Leylâyı çokdur seyr eden
Sen gönül Mecnûnu seyret hâne-i zencîrde
7. Târ u pûdı terk-i târ u pûd-ı hestîdir onun
Şâl-i dervîşî dokunmaz sevdiğim Keşmîrde
8. Maʿnî-i aşkı sana göstermek olmaz zâhidâ
Bir perîdir ol ki gezmez kûçe-i taʿbîrde
9. Neyl-i matlab hâtır-ı âzâdeyi der-kayd eder
Bestedir kârı kemendin gerden-i nahcîrde
10. Gör temâşâyı Nedîmâ sen de Nâmî Han dahı
Gûy u çevgân oynadırsa arsa-i tanzîrde
138
1. Cilvegerdir ol kamer-hüsnün hayâli sînede
Gösterir kendin perî-ruhsârlar âyînede
2. Bir hitâb-ı lutf ile hâtır-nevâz olsan desek
Söz geçer mi bilmem ol laʿl-i itâb-âyîne de
3. Fehm olunmazdı neşât-ı âlemin eksikliği
Görmesek renc-i humârı işret-i dûşînede
4. Zâhidâ âlâyiş dâmânın eyle şüst ü şû
Yalnız hâlet bulunmaz hırka-i peşmînede
5. Peyrev-i üstâd olup buldun Nedîmâ bî-taʿab
Dürr-i deryâ-yı fesâhat öyle bir gencînede
139
1. Bin zebân söylersin ol çeşm-i sühan-perdâz ile
Dâstânlar şerh edersin bir nigâh-ı nâz ile
2. Dün gece cûş-ı safâdan oldu bir deryâ-yı nûr
Kûçe-i ney mâh-tâb-ı şuʿle-i âvâz ile

3. Kâr-ı aşka şol gönül bel bağlasın kim geçmeye
Lezzet-i encâm-ı meyden telhi-i âgâz ile
4. Sen itâb-ı nâz kasd etsen dahı ol çeşm-i şûh
Âşıkın memnûn eder bir şîve-i mümtâz ile
5. Dil-keş eyler çeşm-i gûyâsın kemân-ı ebruvân
Şûh-terdir nağme-i mutrıb muvâfık sâz ile
6. Ben gam-ı imrûzu fikr etmekde ferdâlar geçer
Sen salınca vaʿdeni ferdâya yüz bin nâz ile
7. Çeşmini hâbîde zanneyler gören ammâ Nedîm
Keşf-i râz etmekdedir her lahza bin gammâz ile
140
1. Dem mi var kim zebân-ı gül derdinle hûnîn olmaya
Hasret-i hâlinle dâğ-ı lâle müşgîn olmaya
2. Çeşm-i gül-gûnun senin mümkin midir nergis görüp
Hûn-ı dilden çün gül-i bâdâm rengîn olmaya
3. Neyleyim ben ol niyâz-ı vaslı kim ebrûların
Her ser-i mûyunda tarh-endâz-ı sad-çîn olmaya
4. Seyredüp rahş üzre ol hurşîdi hiç olsun mu kim
Mâh-ı nev-pertev gedâ-yı hâne-i zîn olmaya
5. Sarsar-ı gamdan rehâ düşvârdır tâ kim kadeh
Şemʿ-i bezm-i şevke fânûs-ı bilûrîn olmaya
6. Fasl-ı güldür gül açıl lâyık mıdır dest-i nigâh
Gül-zemîn-i sînen üzre yâsemen-çîn olmaya
7. Gayre sâgar sunduğun sâkî görüp kâ’il midir
Lâle-veş câmım ciger kanıyla rengîn olmaya
8. Lahza geçmez kim beyân-ı nazm-ı şûhundan Nedîm
Mülk-i istiʿdâd reşk-i Deylem ü Çin olmaya
142
1. Hasretinle gül-i ter şerha çeker pehlûya
Şâh-ı gül dâğ yakar şevkın ile bâzûya
2. Bûseden gül gül olup ârız-ı âli dönmüş
Gögerüp sîb-i zenahdan gül-i şeftâlüye
3. Bir küleh başına fağfûr da olsan besdir
Değmez ey hâce cihân mâlı bu cüst ü cûya

4. Cebr ile hâtır-ı maksûrum olur peyveste
Şiken-i tarf-ı külâhın şiken-i gîsûya
5. Sünbül âşüfte olur hâb-ı perîşânından
Nergis-i mestî ki gülşende vara uyhuya
6. Ham olur püşt-i kemân gayret ile şâʿirler
Cevher-i tîğ dedikçe girîh-i ebrûya
7. Olmaz el-kıssa pesend etmemek ahbâb Nedîm
Böyle pâkize edâ bir gazel-i dil-cûya
142
1. Dil sıklet-âver-i gül olur jâle olsa da
Olmaz zahım-tırâz-ı çemen lâle olsa da
2. Olmaz figânı rütbe-res-i âh-ı saht-dil
Bülbül ne denlü naʿra-keş-i nâle olsa da
3. Aks-i fürûğu dehre yine lemʿa-tâbdır
Mâh-ı ruhun hatınla siyeh-hâle olsa da
4. Olmaz niyâz-mend-i nemek-rîz-i tabîb
Zahm-ı derun leb-â-leb-i teb-hâle olsa da
5. Geçmez hevâ-yı aşk-ı cüvânândan Nedîm
Kâmet hamîde pîr-i dü-sad-sâle olsa da
143
1. Bir söz dedi cânan ki kerâmet var içinde
Dün geceye dâ’ir bir işâret var içinde
2. Mey-hâne mukassî görünür taşradan ammâ
Bir başka ferah başka letâfet var içinde
3. Eyvâh o üç çifte kayık aldı karârım
Şarkı okuyup geçdi bir âfet var içinde
4. Olmakda derûnunda hevâ âteş-i sûzan
Nâyın diyebilmem ki ne hâlet var içinde
5. Ey şûh Nedîmâ ile bir seyrin işitdik
Tenhâca varup Göksuya işret var içinde
144
1. Geçüp gitmekde ömrüm derd ü mihnet gibi şeylerle
Müşerref olmadı kasr-ı emel ferhunde-peylerle
2. Figân u nâleler etmekde her dem bağrı yanıklar

Bu bezm-i mihnete revnak verilmiş sanki neylerle
3. Felek câm-ı neşâtın telh eder Cemşîd-i vakt olsa
İlâc olmaz humâr-âlûde-i idbâra meylerle
4. Ferah bîgâne resmin gösterirse etmem istibʿâd
Gönül me'nûs-ı ahzan oldu derd-i tâ-be-keylerle
5. Görünmez bir belâdır aşk-ı hûbân-ı cihân şimdi
Nedîmâ kıl hazer germ-ülfet olma bizden eylerle
145
1. Bûs-ı laʿlin şöyle sîr-âb-ı zülâl eyler beni
Kim gören âb-ı hayât içmiş hayâl eyler beni
2. Şâʿire söz bulmağa minnet ne ammâ neyleyim
Âh kim hayret seni gördükçe lâl eyler beni
3. Sevdiğim câm-ı meye hâcet nedir laʿl-i lebin
Bir şeker-handeyle mest-i bî-mecâl eyler beni
4. Bâğda zülf ü ruhun andıkça bu kimdir deyü
Sünbül ü gül biri birinden suâl eyler beni
5. Nükhet-i zülfünle geldikce nesîm-i nev-bahâr
Turra-i sünbül-sıfat âşüfte-hâl eyler beni
6. Nâ-tüvânım şöyle çeşmin hasretinden kim gehî
Sâye-i müjgân-ı âhû pây-mâl eyler beni
7. Gerdişin gördükçe sâkî-i mülâyim-meşrebin
Ârzû ser-geşte-i fikr-i muhâl eyler beni
8. Hasret-i çeşminle ben hâk-i siyâh olsam dahı
Baht âhir sürme-i çeşm-i gazâl eyler beni
9. Arz-ı hâlim çok efendim hâk-i pây-ı devlete
Lutfun ammâ bî-niyâz-ı arz-ı hâl eyler beni
10. Ben kulun lâyık değildir vaslına ammâ yine
İltifâtın arzû-mend-i visâl eyler beni
11. Güldürür yâ ağladır yâ lutf eder yâhud itâb
Hâsılı neylerse ol ruhsâr-ı âl eyler beni
12. Yâridir ol kadd ü haddin kim müdâmâ bâğda
Vâlih-i gül-gonca hayrân-ı nihâl eyler beni
13. Gûyiyâ bilmez efendim bende-i dîrînesin
Kim Nedîmâ bu mudur deyü sual eyler beni

146
1. Dehânı hasreti huşk etmedik dehan mı kodı
Miyânı mihneti ham kılmadık miyân mı kodı
2. Metâʿ-ı vaslına cânlar verirdim ammâ kim
Amân o gamze-i hun-hâr bende cân mı kodı
3. Nice nişânlayabilsin gözüm o mekkârı
Nikâbını açıcak akldan nişân mı kodı
4. Siyâh kaşları mı yohsa Kahramân-ı cemâl
İki kılıç kuşanup adın ebrûvân mı kodı
5. O gûne zâlime arz-ı merâma kim kâdir
Nigâh-ı hışm ile lâl etmedik zebân mı kodı
6. Nedîm hak bu ki bendergeh-i belâgatda
Kumâş-ı nazm-ı terin gezmedik dükân mı kodı
147
1. Sînede evvel ne muhrık ârzûlar var idi
Lebde ser-keş âhlar âteşli hûlar var idi
2. Böyle bî-hâlet değildi gördüğüm sahrâ-yı aşk
Anda mecnun bîdler divâne cûlar var idi
3. Ben bu gün bir nev-bahâr-ı hüsn ü ân seyreyledim
Tarf-ı destârında sünbül gibi mûlar var idi
4. Sen yine bir nev-niyâz âşık mı peydâ eyledin
Kûyuna yer yer dökülmüş âb-ı rûlar var idi
5. Ey Nedîm ey bülbül-i şeydâ niçün hâmûşsun
Sende evvel çok nevâlar güft ü gûlar var idi
148
1. Gerden-i sâfı beyâz öyle ki kâfûr gibi
Çeşm ü ebrûsu siyâh öyle ki semmûr gibi
2. Şuʿle-i hüsnüne gözler kamaşır bakdıkca
Gâh u bîgâh gelüp şöyle dura nûr gibi
3. Cism-i pâkin dediler hem ter imiş hem berrak
Tepeden tırnağa dek gül gibi billûr gibi
4. Nigehin böyle neden hastadır ey şûh senin
Gözlerin bezm-i ezelden beri mahmûr gibi
5. Sû-yı zanneyleyemem gayrilere ammâ kim

Derd-ı aşkınla Nedîmâ hele rencûr gibi
150
1. Bezm sensiz görünür lânegeh-i bûm gibi
Bat-ı mey gam getirir tâ'ir-i meş'ûm gibi
2. Kesb-i yeddir denilir başa gelen insânın
Safha-i kefde hat-ı cebhesi mersûm gibi
3. Sensiz ey Yûsuf-ı gül-pîrehenim câme-i feth
Zahm urur cismime pîrâhen-i mesmûm gibi
4. Görse ol barıka-i hüsnü bütân-ı Keşmîr
Tâb-ı hayretle erirlerdi büt-i mûm gibi
5. Bî-nemekdir leb-i hecrinde bize ey sâkî
Gerdiş-i sâgar-ı mey lerziş-i mahmûm gibi
6. Yine bu nazm-ı bülend ile Nedîm ümmîdin
Lahza-i âtıfet-i bâkıʿa-i Rûm gibi
150
1. Ser-i zülfünde figan eylemek âyin oldı
Nâle-i dil ceres-i kâfile-i Çin oldı
2. Âb-ı hayvândan iki cedvel olup efsürde
Şûh-ı sîmin-tenime sâk-ı bilûrîn oldı
3. Ukde-i hâtırı biz halle şitâb etdikce
O büt-i ser-keşin ebrûları pür-çîn oldı
4. Safvet-i tabʿımız artırdı gurûr-ı hüsnün
Mest-i nâzım bakup âyîneye hod-bîn oldı
5. Sûz-ı aşk olmadı derdime devâ hayf Nedîm
Baht-ı hâbîdeye dâğım gül-i bâlîn oldı
151
1. Gamzen füsûn ile sühan eyler nezâketi
Çeşmin nigâh şekline kor nâz u nahveti
2. Aldın hadeng-i cevrini sînemde koymadın
Ey kaşları kemân katı cevr eyledin katı
3. Geh sürme gâh vesme vü gâhî piyâle çek
Ey serv-i nâz çekme yeter gayri kâmeti
4. Deryâ-yı aşka dün beni baştarda eyledi
Bir dâne al fesli Cezâyirli âfeti

5. Sînemde aşkını tutalım etmişim nihân
Ammâ ki kande saklayayım âh-ı hasreti
6. Aldım kocup miyânını bir tatlı bûsesin
Ammâ ki yakdı ağzımı sandım harâreti
7. Hep kullarını etdi o kân-ı kerem çerâğ
Zannım budur ki geldi Nedîmin de nevbeti
8. Düstûr-ı Cem-şükûh keremkâr-ı rûzgâr
Zâtiyle buldu sadr-ı şeref zîb ü ziyneti
9. Sadr-ı bülend-rütbe ki ben yalnız değil
Hâk olmadır derinde sipihrin de niyyeti
10. Lutfiyle sîrim öyle ki her mûyumu benim
Etdikce cüst ü cû bulunur nân u niʿmeti
11. Hakkâ budur ki gökdeki hurşîd bulmadı
Ben sâyesinde bulduğum ikbâl ü rifʿati
12. Âvîze kıl duʿâsını tâ arş tâkına
Ey âh-ı nîm-şeb sana Allah emâneti
152
1. Mest-i nâzım kim büyütdü böyle bî-pervâ seni
Kim yetişdirdi bu gûne servden bâlâ seni
2. Bûydan hoş rengden pâkîzedir nâzük tenin
Beslemiş koynunda gûyâ kim gül-i raʿnâ seni
3. Güllü dîbâ giydin ammâ korkarım âzâr eder
Nâzenînim sâye-i hâr-ı gül-i dîbâ seni
4. Bir elinde gül bir elde câm geldin sâkiyâ
Kangısın alsam gülü yâhud ki câmı yâ seni
5. Sandım olmuş ceste bir fevvâre-i âb-ı hayât
Böyle gösterdi bana ol kadd-i müstesnâ seni
6. Sâf iken âyîne-i endâmdan sînem dirîğ
Almadım bir kerrecik âgûşa ser-tâ-pâ seni
7. Ben dedikçe böyle kim kıldı Nedîmi nâ-tüvân
Gösterir engüşt ile meclisdeki mînâ seni
153
1. Uşşâkın olsa n'ola fedâ nakd-i cânları
Seyr etmedin mi dünkü fedâyî cüvânları

2. Şevk âteşine sen de tutuşdun mu ey gönül
Seyr etmedin mi dün tutuşan pehlevânları
3. Ol perçemin nazîrini hâtırda mı gönül
Görmüş idin geçen sene sünbül zamânları
4. Çeng ü çegâne zevkı biraz dursun el-amân
Seyr edelim bu seyre gelen dil-sitânları
5. Maʿlûmdur benim sühanım mahlas istemez
Farkeyler onu şehrimizin nükte-danları
154
1. Ey kaşı yâ yüzün beri dönmez misin dahı
Ey gurre-i ümîd görünmez misin dahı
2. Billah ne saht âteş imişsin gönül meger
Gark oldun eşk-i hûna söyünmez misin dahı
3. Kanı o geceler o tarablar terâneler
Ey def anup o zevkı döğünmez misin dahı
4. Kâfir kızı tükenmedi mi mâtem-i peder
Sâgar çeküp kızılca sürünmez misin dahı
5. Dil-berle mâcerânı yeter sakladın Nedîm
Nakleyleyüp biraz da ögünmez misin dahı
155
1. Kime fâş eylesin dil derdini feryâddan gayri
Kime yansın yakılsın âh-ı âteş-zâddan gayri
2. Çekerken zevrak-ı sahbâ-yı tûfan-hîzi ey sâkî
Sadâ-yı dil-keş olmaz her çi bâd âbâddan gayri
3. Getirmiş havza-i teshîre tîg-istân-ı müjgânı
Gönül mü kurtulur ol gamze-i cellâddan gayri
4. Yürekler mi döyer hiç ey perî ol tâb-ı ruhsâra
Seni kimler görür âyîne-i pûlâddan gayri
5. Ne vazʿ eyler Nedîmâ gevher-endûzân-ı irfâna
Felek dedikleri hârâ-ciger bî-dâddan gayri
156
1. Eyledi bir iki peymâneyle ser-gerdan bizi
Âh o sahbâ satıcı akl alıcı kâfir kızı
2. Sînesi destindeki peymâneden berrâk u sâf
Ruhları destîdeki sahbâ-yı terden kırmızı

3. Germ olup oğlun bize bir bûse ikrâr eylemiş
Dün kızın da çiğnedi ey pîr-i mey ol sakızı
4. Hâne tenhâ elde sahbâ kelle germ ü yâr nerm
Âh ey sabr u tahammül baʿd-ezin yâhû sizi
5. Var mıdır bilmem Nedîmâ bir dahı onun gibi
Dîn ü dil hasmı riyâ cellâdı takvâ hırsızı
157
1. Sînede bir lahza ârâm eyle gel cânım gibi
Geçme ey rûh-ı revân ömr-i şitâbânım gibi
2. Perde-dâr anlardım el-hak goncayı gördüm seher
Ol dahı leb-rîz-i çâk olmuş girîbânım gibi
3. Reşk-i Çin olmakda fikrim gelmedi taʿbîre lîk
Vasfı ol gîsûların hâb-ı perîşânım gibi
4. Geçmem ol gülden gül-âb almazdan evvel mûyunun
Her biri inbîk-i zehr-âb olsa müjgânım gibi
5. Cüst ü cû etdim yine cânâ Nedîmâ bendene
Bir efendi bulmadım devletlü sultânım gibi
158
1. Bahşeden câm-ı safâya sübha-i mercânını
Hiçe saymaz âlemin İskender ü Hâkânını
2. Dîdemin gördükde zûr-ı cûşiş-i tuğyânını
Tutdu kûhun cûylar feryâd edüp dâmânını
3. Ayşa mağrûr olma kim bir iki günde goncanın
Sîne-i sad-çâk eder gerdûn leb-i handânını
4. Sûru baʿzın baʿza mâtem-hîz olur ebrin görün
Hande-i berk eyler efzun dîde-i giryânını
5. Nakd-i ümmîd ile pürdür ceyb-i subh ey dil hemân
Vâm-hâh-ı âhın elden koyma sen dâmânını
6. Seyr eder eşk-i gül-âbı hande-i gül-goncada
Âkıbet-bîn eyleyenler dîde-i irfânını
7. Rûy-ı tâbânın seher hâb içre bir kez seyreden
Pençe-i hurşîdden girâ bulur müjgânını
8. Sînede teng olma ey dil kim seni der-bend eden
Matlaʿ-ı kâm eyleyendir Yûsufun zindânını

9. Neyledin n'etdin Nedîmâ tîşe-i efkâr ile
Bî-sütûn-ı feyz-i aşkın buldun âhir kânını
159
1. Bir şeker handeyle bezm-i şevke câm etdin beni
Nîm sun peymâneyi sâkî tamâm etdin beni
2. Şuʿle serv-âsâ çıkar hâkimden ol yerlerde kim
Pây-mâl-i tevsen-i âteş-hırâm etdin beni
3. Nükhet-i gîsû ile geldin bize âh ey nesîm
Turra-i sünbül-sıfat âşüfte-kâm etdin beni
4. Cilve-i hüsnünle her mûyum perî-hîz olmada
Aşk ile ser-tâ-kadem âyîne-fâm etdin beni
5. Böyle ser-mest ü harâb etme Nedîm-i zâr-veş
Nîm sun peymâneyi sâkî tamâm etdin beni
160
1. Dili raks-âver eder sabredemem mâ-hasali
Yüregim oynadı gördükde o çengî güzeli
2. Al eteklik olalı cûy-ı murâd üzre habâb
Ber-hevâ etdi dili nağme-i der ten yeleli
3. Şevk ile vâʿiz-i şehr atdı ridâsın çarha
Böyle şâl oynuna çıkmadı dahı şeyh olalı
4. Bir perî eylemedi çâre dil-i nâ-çâre
Mutrıbın çâk çâk-ı çâr-pâresine çarpılalı
5. Âsmânda bırakup zühre elinden çengi
Def gibi kızdı yüzü dâireden çekdi eli
161
1. Aybdır kiri kalır destinde yüzde karesi
Derhem ü dinâr ile aldanma cânım pâresi
2. Öyle bir dürr-i yetîm-i nâzı eyler perveriş
N 'ola ol tıflın sadef-kârî ise gehvâresi
3. Gerdiş-i sâgar kadar hâlet verirdi âşıka
Tıfl iken ol mest-i nâzın nergis-i bîmâresi
4. Etmesin bîhûde diller merhem-i laʿlin heves
Hançer-i müşgîn-i ebrûnun onulmaz yâresi
5. Gösterir âyîne-i zânûda bir gird-âb-ı hûn

Hayret-âmuzân-ı aşkın gerdiş-i nezzâresi
6. N'ola gitse kendüden hayretle cân-ı nâ-sabûr
Yâ seferdir yâ tahammül çünki aşkın çâresi
7. Dil yine ser-keştedir tîr-i hevâyî-veş Nedîm
Bir kemân-ebrûnun olmuşdur meger âvâresi
162
1. Bir nîm neşve say bu cihânın bahârını
Bir sâgar-ı keşîdeye tut lâlezârını
2. Dil gerd-i gamsız olma revâ mı ki Kaʿbenin
Ey hâce yılda bir süpürürler gubârını
3. Peykân gibi lebinde götür onu tîr-veş
Aşkın cerîde tayy edegör reh-güzârını
4. Âhı yetişdi bülbül-i zârın ki bâğbân
Çûb-ı duhân edindi gülün şâhsârını
5. Bir dem mi var ki âh ederek anmaya gönül
Ey serv-kad seninle geçen rûzgârını
6. Şevk-ı tamâm vaʿde-i ferdâyı dinlemez
Reşk ona kim cihânda bu gün buldu yârını
7. İran-zemîne tuhfemiz olsun bu nev-gazel
İrgürsün Isfahâna Sitanbul diyârını
8. Düşmen ne denlü saht ise şâd ol ki ey Nedîm
Seng üzre gösterir zer-i kâmil ayârını
163
1. Cûy gösterdi yine âyîne-veş rûy-ı güli
Pençe-i mihr açdı hem-çün şâne zülf-i sünbüli
2. Şöyle gülşen pür-tarab kim gûşlar fark eylemez
Kahkahâ-yı hande-i gülden nevâ-yı bülbüli
3. Eylemiş gûyâ ki Hak îcâd cism-i nâzükün
Eyleyüp âmîhte bûy-ı güle reng-i müli
4. Gülşen-i hüsnün görün sünbül-hevâ-yı gülşenin
Ebr-i müşkin-veş dağıtdıkca nesîm ol kâküli
5. Tâze maʿnî rû-nümâ nazm-ı selîsinden Nedîm
Cûy gösterdi yine âyîne-veş rûy-ı güli
164

1. Görünmese gözüme ol perî-i her-câyî
Karâr etdiremem cân-ı nâ-şekîbâyi
2. İzâr-ı yârı komuş yine rengden renge
Görür müsün hele sahbâ-yı hâlet-efzâyı
3. Uçurma kendini ey kebk-i bü'l-aceb-reftâr
O serv-i nâza düşer ihtizâz-ı raʿnâyî
4. Sipihre başı erer en kemîne bendesinin
Matâfım olsa n'ola dergeh-i felek-sâyî
5. Hücûm-ı nâle ile dâstân-ı Kaysı okur
Garîb hâl ile gördüm Nedîm-i şeydâyı

MÜSTEZADLAR
1
1. Bir görmek ile hüsnüne kıldın beni şeydâ
Ey dil-ber-i raʿnâ
Etdi nigehin aklımı hem sabrımı yağma
Ey gözleri şehlâ
2. Tâ haşre degin Hazret-i Îsâ gibi ben de
Olsam n'ola zinde
Hecr-i gamın öldürmüş iken eyledi ihyâ
Vaslın beni cânâ
3. Kurbân olayım destine kim ehl-i kalemsin
Erbâb-ı rakamsın
Yokdur hele küttâb arasında sana hem-tâ
Ey maʿnî-i yektâ
4. Yek-dâne yaratmış seni âlemde efendim
Ey şâh-ı levendim
Halk eylememiş bir dahı emsâlini hâşâ
Allahu teʿalâ
5. Ey şûh-ı vefâdâr-ı kerem-pîşe revâdır
Mir'ata sezâdır
Vassâf olalı hüsn ü kemâlâtına dünyâ
Aʿlâ vü ger ednâ
6. Mecnûn gibi gözden akıdup eşk ile seyli
Ey turrası Leylî
Olmak görünür aşkın ile âleme rüsvâ
Aldı beni sevdâ
7. Hûn eyledi bağrım feleğin cevr ü cefâsı
Bîhûde edâsı
Tâ eyleyeli sen gibi gül-ruhları peydâ
Bî-çâre Nedîmâ
2
1. Ey şûh-ı kerem-pîşe dil-i zâr senindir
Yok minnetin aslâ
V'ey kân-ı güher anda ne kim var senindir
Pinhân u hüveydâ
2. Sen kim gelesin meclise bir yer mi bulunmaz
Baş üzre yerin var
Gül goncasısın gûşe-i destâr senindir
Gel ey gül-i raʿnâ

3. Neylersen edüp bir iki gün bâr-ı cefâya
Sabreyle de sonra
Peymâne senin hâne senin yâr senindir
Ey dil tek ü tenhâ
4. Bir bûse-i cân-bahşına ver nakd-i hayâtı
Ger kâ'il olursa
Senden yanadır söz yine bâzâr senindir
Ey âşık-ı şeydâ
5. Çeşmânı siyeh-mest-i sitem kâküli pür-ham
Ebrûları pür-çîn
Benzer ki bu dildâr-ı cefâkâr senindir
Bî-şüphe Nedîmâ

RUBAʿİLER
1
Sâkî nigehin tamâm kâr etdi bana
Hayretle cihân yüzünü târ etdi bana
Sahbâya bahâne bulma vallah billah
N'etdiyse o çeşm-i pür-humâr etdi bana
2
Duyduk iki yâr ahd berkitmişler
Bir manzarı hoş kenâra dek gitmişler
İhyâ edüp ol şebi tarabla hakkâ kim
Tecdîd-i berât-ı zevk u şevk etmişler
3
Rakkâs bu hâlet senin oynunda mıdır
Âşıklarının günahı boynunda mıdır
Doymam şeb-i vaslına şeb-i rûze gibi
Ey sîm-beden sabâh koynunda mıdır
4
Zâhirde egerçi cümleden ednâyız
Erbâb-ı nazar yanında pek aʿlâyız
Saymazsa hesâba n'ola ahbâb bizi
Biz zümre-i şâʿirânda müstesnâyız
5
Gam çekme sipâh-ı gamdan ey sâki-i şeng
Pejmürde kılup hâtırı tutma dili teng
Gönderdi felek hisârın imdâdı içün
Kantarlar ile dâne-i tûp u tüfeng
6
Erbâb-ı dil oldu hep cüvâna meftûn
Hiç kalmadı bir zen ülfetinden memnûn
Ekser şuʿârâ-yı asr kullanmazlar
Bikr olduğiçün sühanda tâze mazmûn
7
Meded ey mâh-rû şitâb eylersin
Cünbiş-i nâzükün bî-tâb eylersin
Ben seni ez-dil ü cân sevdiğim
Hem bilirsin de hem itâb eylersin
8
Zannetme ki raʿd u berkdir etdi gulû
Top şenliğidir hisârın ey sâkî bu
Âmîhte kıl tegerg ile sahbâyı
Sun rind-i mey-âşâma dolu üzre dolu
9

Âh âh o yâl ü bâl o kadd-i dil-cû
O kâmet o lahm ü şahm yâ hû yâ hû
Ser-tâ-be-kadem rek-be-rek mûy-be-mû
Pistân ü küs ü sürîn ü nâf ü pehlû
10
Ol muğ-beçe-i ferve-fürûş-ı dil-cû
Âşıklarının etmede zahmına rüfû
Kakum dilesem sîne-i billûrun açar
Semmûr desem cünbişe başlar ebrû
11
Efsûs Nedîm-i zâr u mihnet-dîde
Düşmüş vatanında gurbet-i câvîde
Sad hayf o gûne tâze-mazmûn-ı hüner
Bir beyte henüz olamamış küncîde

MATLAʿ ve MÜFREDLER
1. Âlem-veş nîze-i rümmâni oldukça çemen pîrâ

Bula râyât-ı hâkân-ı cihân nusretle istiʿlâ
2. Aşk bir sînede kim tarh-ı gül-istân eyler
Dâğını gül elifin serv-i hırâman eyler
3. Gayri bir yâr ile yok kârım amân hey kâfir
İʿtimâd etmez isen gel yüregim yar da gör
4. Hem nigâhı hem ebruvânı urur
Beni hem tîri hem kemânı urur
5. Bu nâzük lâle-i zîbâ ki olmuş nâmı gül-ruhsâr
Ola hünkârımın bezminde sad şevk ile hidmetkâr
6. Hatt-ı reyhânın ki nesh-i nüsha-i reyhânedir
Çeşm-i mestin nergisî hattıyle bir mey-hânedir
7. Hemîşe bu müferrih lâle-i dil-cûy-ı hüsn-âmiz
Ola ismi gibi bezm-i şehenşâha ferah-engîz
8. Bâde peymânesi çek sürme çeküp neylersin
Öyle dünbâle ki var çeşm-i siyâhında senin
9. O şûhun laʿl-i şîrîni gamiyle hâk olan zârın
Nebâtın mı yedin tûtî ki mercân oldu minkârın
10. Gördügüm günden beri sad-dâne hâl-i ruhların
Dilde tesbîhimdir ol fülfül gibi çok benlerin
11. Serde fikr-i talʿatın berk urdu medhûş oldu dil
Sînede aşkın zebân depretdi hâmûş oldu dil
12. Etdigi lutf u mürüvvetleri devrinde o Cem
Serçe parmağı kadar eylememişdir Hâtem
13. Gel ey gönül yine bir âh-ı hasret eyleyelim
Sipihri tahta-i meşk-i felâket eyleyelim
14. Zât-ı pâk-i pâdişâhîdir cihân-ârâ olan
Lutfudur sermâye-bahş-ı behcet-i dünyâ olan
15. Rişte-i ten zeyn olaldan katre katre kandan
Yüz çevirdim sübha-i sad-dâne-i mercândan
16. Kıl nigeh bâlâ-bülendânın hat-ı ruhsârına
Bak sipâh-ı işvenin râyât-ı mushaf-dârına
17. Gülşen-i âlemde etdikce çerâğan mihr ü mâh
Lutf-ı Mevlâ ola şevk-efrûz-ı tabʿ-ı pâdişâh

18. Açılmış görmedik yâri der-âgûş eyleyenlerde
Onunçün çâk-i dâmen dahı olmaz pîrehenlerde
19. Yakup fürûğ-ı rûhu tâze dâğ dâğımıza
Kuloğlu dil-beri âteş kodı ocağımıza
20. Görünce sînesinde tâb-ı mihr-i rûyun âh etdim
Bana bir sîm pertev-sûz ile dil-ber duhan yakdı
21. Edüp zuhûr-ı hat-ı sebz-fâm-ı jengârî
Dü hâbe mahmile dönmüş harîr-i ruhsârı
22. Her kaçan ol mâh-rûy-ı nûr-feşan pırlar geçer
Ebre girmiş gûyiyâ hurşîd nihân yerler geçer
23. Açılır elbet nesîm-i nev-bahâr essin hele
Zülf-i şeb-bûlar arasında ruh-ı gül-penbeler

ARAPÇA VE FARSÇA ŞİİRLERİ


ARAPÇA ŞİİRLER
‫ﻗﺎل ﻓﯽ ﻣﺴﺮت ﻋﻠﯽ ﺟﺒﻞ اﻟﺤﺼﺎر و ﯾﺘﺸﻮق اﻟﺒﮭﺎ‬
{Hisar dağındayken şevke gelip şu şiiri söylemiştir}
‫ﺳﻤﻌﺖ ﻣﻦ اﻻﻋﺮاب ذﻛﺮى ﻣﻨﺎزل‬
‫ﺗﮭﯿﺠﻢ ﺻﻔﺮا و ﺗﺴﻠﯿﮭﻢ ﻓﻘﺮا‬
{Arapların, onları heyecana getiren bomboş çölleri, kendilerini teselli eden otsuz ve susuz
ovaları andıklarını duydum}
‫ﻓﻤﺎﻟﻰ ﻟﻢ اذﻛﺮ ﺣﺼﺎرا و ﺧﻠﻔﮫ‬
‫ﻣﺮاﺑﻊ ﺷﻮق اﺑﺎد واﻟﺤﻮض واﻟﻘﺼﺮا‬
{Peki, ben ne diye Hisar’ı ve ardındaki Şevkâbâd konaklarını, havuzu ve köşkü
anmıyorum?!}
‫ﻓﺎن اﻧﺎﻟﻢ اذﻛﺮ ﻓﻠﺴﺖ ﺑﻐﺎﻓﻞ‬
‫ﻓﮭﻞ ﻗﺒﻞ ﻧﺴﯿﺎن ﺗﻜﻠﻔﻨﻰ ذﻛﺮا‬
{Fakat anmasam da bu, gafletimden değil. Bundan önce beni, bu işe zorlayan mı vardı?}
‫ﻓﮭﺎ اﻧﺎﻟﻢ اﺑﺮح اﺣﻦ اﻟﻰ اﻟﻠﻘﺎ‬
‫و ﺳﻤﻌﻰ اﻟﻰ اﻟﺪاع و ﻗﻮﻟﺘﮫ ﺑﺸﺮى‬

101

‫ﻧﺰﻟﺖ ﻧﺰول اﻟﻐﯿﺚ ﺑﺎﻟﺒﻠﺪ اﻟﻤﺤﻞ‬
‫واﺣﯿﯿﺖ ارﺿﺎ ﻛﻨﺖ ﻓﯿﮭﺎ ﻣﻦ اﻻﺣﻞ‬
{Suya, yağmura muhtaç olan şehre yağmur yağar gibi indin. Ahalisinden olduğun yeri
dirilttin}
‫ﻓﻤﺎ ﻟﻚ ﻓﯽ زور اﻻﺻﺎﻏﺮ ﻣﻌﺘﺐ‬
‫وﻟﯿﺲ ﻟﻐﯿﺚ ﻓﯽ اﻟﺨٮﻮر اﻟﻰ ﺳﮭﻞ‬
{Aşağılık ve küçük kişilerin dedikodusundan, onların yalan ve iftiralarından sana ne zarar?!
Yağmur, sel halinde aşağıya doğru akarken önüne set mi çekilir?!}
‫ﻧﺰﻟﺖ ﺑﮭﺎ طﻠﻘﺎ و اﻗﺒﻠﺖ ﺑﺎﺳﻤﺎ‬
‫و اﺑٮﯿﺖ ﻣﺎ اﺑﺪى ﺳﻠﯿﻤﺎن ﻟﻠﻨﻤﻞ‬
{Tatlı bir yüzle bize geldin, gülümsemeye koyuldun. Süleyman peygamber, karıncaya nasıl
ihsanda bulunduysa aynısını gösterdin}
‫و ﻛﻨﺖ زرﻋﺖ اﻟﺤﺐ ﻓﻰ اﻟﻘﻠﺐ ﺧﺎﻟﯿﺎ‬
‫ﻓﻼﺑﺪ ﻟﻠﺰراع ﻣﻦ زرﻋﺖ اﻟﺤﻘﻞ‬
{Bomboş kalbe sevgi tohumunu ektin. Zaten ekincinin, ziraate elverişli yere ekin ekmesi
gerekir}
‫و اﻧﺖ ھﻤﺎم واﻟﺤﻮادث ﺟﻤﺘﺎ‬
‫ﻓﻤﺜﻠﻚ ﻟﻢ ﯾﺴﺘﻐﻦ ﻋﻦ ﺻﺎرم ﻣﺜﻞ‬
{Sen, himmeti yüce bir ersin, hadiseler de fazla. Senin gibi bir er, elbette benim gibi bir
yiğide kayıtsız kalamaz}
‫اﺧﺎ اﻟﻌﺰم ان ﺧﺎن اﻟﺼﻮارم ﻟﻢ ﯾﺨﻦ‬
‫وﺟﺪ اذا ﻣﺎل اﻟﺰﻣﺎن اﻟﻰ اﻟﮭﺰل‬
{Azim sahibi, erler hıyanette bulunsa da hıyanette bulunamaz. Zaman alay etse, latifeye
meyletse bile o, ciddi kalır}
‫ﯾﻠﻮذ اﻟﻰ ﻗﻮم ﺟﻠﯿﻞ ﺳﻤﯿﺪع‬
‫ﺳﺨﻰ و ﻓﻰ طﺎھﺮ اﻟﻔﺮع واﻻﺻﻞ‬
{O, ulu, büyük, yüce, cömert, vefalı, aslı nesli temiz bir ere sığınır ancak}
‫ﯾﺨﺒﺮ ﻋﻦ ﻓﻀﻞ ﻋﺰﯾﺰ و ﺳﻮدد‬
‫ﻋﻠﻰ وﺟﮭﮫ ﺳﯿﻤﺎ اﻟﻨﺒﺎھﺖ واﻟﻨﺒﻞ‬

{Yüzündeki ululuk ve yücelik, onun fazileti ve büyüklüğünün habercisidir }
‫ﻟﮫ ﺧﻠﻖ ﻛﺎﻟﺮوﺿﺔ ﯾﺰھﻮ و ﻣﻨﻄﻖ‬
‫اذا ﻟﻢ ﯾﻜﻮن طﺎل ﯾﻨﻮب ﻋﻦ اﻟﻄﻞ‬
{O, bağa ve bahçeye benzer, daima gülümser açılır. Sözüme gelince, yağmur yağmasa bile
yağmura vekalet eder de her tarafa ve herkese feyiz ve bereket bağışlar}
‫ﯾﺪﻋﻮه ﻗﭙﻮدان و ھﻮ ارﻣﺪ ﻗﺎل ﺑﺪﯾﮭﺔ و ﻣﻌﺬورا‬
{Kapudan Paşa, Nedîm’i davet etmişti. Halbuki Nedîm kuru göz ağrısından muztaripti.
Hiç düşünmeksizin özür dileyerek dedi ki}
‫و اﻧﺖ وﻗﺎك ﷲ ﺗﺮﺳﻞ ﻋﺎﺋﺪا‬
‫اﻟﻰ ارﻣﺪ ﺷﻜﻮاه ﻣﻨﮫ و ﻣﻦ ﺑﯿﻦ‬
{Tanrı seni korusun! Kuru göz ağrısından ve ayrılıktan şikâyet eden hastaya bir adam
yolladın}
‫و اﻧﺖ و اﯾﻢ ﷲ ﻋﯿﻨﻰ و ﻧﻮرھﺎ‬
‫ﻓﺪم ﻋﺰت اﻻ ﻋﯿﺎن و اﺳﻠﻢ ﻣﻦ اﻟﺸﯿﻦ‬
{Andolsun Tanrı’ya, sen gözümsün, gözümün nurusun. Daima gözlerin nuru ol, büyüklerin
gözbebeği halinde kal, ayıplardan, kötülüklerden salim bulun}
‫ﻓﻜﯿﻒ اﻻﻗﻰ ﻣﻨﻚ ﺷﻤﺴﺎ ﻣﻨﯿﺮت‬
‫و ﺳﻮف اداواى ظﻠﻤﺖ اﻟﻌﯿﻦ ﺑﺎﻟﻌﯿﻦ‬
{Sana nasıl gelebilir, seninle nasıl bulunabilirim ki sen aydın ve parlak bir güneşsin. Fakat
yine de ben gözle, gözümdeki karartıyı tedavi edeceğim, geliyorum}
‫ﻛﺎن ﻓﻰ ﻣﺠﻠﺲ اﻧﺲ ﺻﺒﻰ ﻧﺼﺮاﻧﻰ ﻣﻊ اﻣﮫ و ﯾﻌﻄﻰ ﻗﺪﺣﺎ ﻟﻠﺼﺒﻰ و اﻋﻄﻰ ﷲ‬
{Bir üns ve ülfet meclisinde, annesiyle beraber bir Hıristiyan çocuğu vardı. Çocuğa
şarap sunuldukça annesine vermedeydi, bu münasebetle söylenmiştir}
‫وﻟﺪ ﺳﺎﻗﻰ اﻟﺨﻤﺮ اﻟﻨﻘﻰ ﻻﻣﮫ‬
‫اﻟﺤﺼﺎن و ﻟﻢ اﻟﻨﻘﺎ ﻣﻦ اﻟﻌﺮض‬
{Sakinin oğlu, temiz ve iffetli annesine saf şarabı sunmada. Bu sunuş, onun temizliğine bir
zarar vermemede}
‫ﻟﺌﻦ روھﺎ ﺑﻤﺎء ﻋﻨﺎﻗﺪ‬
‫ﻓﻜﺎﻧﺖ ﺳﻘﺘﮫ ﻣﺎء رﻣﺎﻧﮭﺎ اﻟﻐﺾ‬
{O, annesini salkımların suyuyla nasıl suluyorsa, annesi de vaktiyle onu taze narların suyuyla
sulamıştı}
‫اھﺪى اﻟﻰ ﻗﭙﻮدان ﭘﺎﺷﺎ ﻓﻨﺠﺎﻧﺎ ﻓﯿﮫ ﯾﻘﻮل‬
{Kapudan Paşaya bir fincan hediye etmişti, bu münasebetle söylenmiştir}
‫ﺑﻌﺜﺘﻚ ﻓﻨﺠﺎﻧﺎ ھﻨﯿﺌﺎ ﻟﻚ ﺷﺮﺑﺔ‬

‫ﻟﯿﻠﺜﻢ ﻣﻦ ﻓﻤﻰ اﻧﺎ ﻣﻠﻚ اﻟﻐﺮا‬
{Afiyetler olsun! Sana o güzelim parmaklarını öpsün diye bir fincan gönderdim}
‫ﻓﮭﺬا اﻟﺬى ﺑﺎﻟﺼﯿﻦ ﺣﻦ اﻟﯿﻜﻢ‬
‫ﻓﺴﺎﻓﺮ ﻓﻰ ﺑﺤﺮ ﻟﻜﻰ ﯾﺨﺪم اﻟﺒﺤﺮا‬
{Bu fincan, ta Çin ülkesinde size aşık olmuştu. Denize (deniz gibi keremi bol, ihsanı hudutsuz
olan size) hizmet etmek üzere denizler aştı ve size ulaştı}

FARSÇA ŞİİRLER
Kasîde
‫ﻟﻌﻠﺖ ﭼﻮ ﻏﻨﺠﮫ ﺑﺮﺳﺮ ﺟﺎم ﺷﺮاب ﮐﻦ‬
‫ﺧﻂ دﻣﯿﺪه ﺳﺮﻣﮥ ﭼﺸﻢ ﺣﺒﺎب ﮐﻦ‬
{Ey sevgili! Lal dudağını tıpkı gonca gibi şarap kadehi yap! Yüzünde
biten ayva tüyünü, hava kabarcığının gözüne sürme yap}
‫ﻣﻦ ﺑﻮﺳﮫ ﮔﺎه ﻣﯽ ﺷﻤﺮم ﻣﻮﺑﻤﻮ ﺗﺮا‬
‫ازﻟﻄﻒ ﺟﺎی ﺑﻮﺳﮫ ﺗﻮ ﺧﻮد اﻧﺘﺨﺎب ﮐﻦ‬
{Ben kıldan kıla bütün vücudunu öpülecek yer bilmedeyim. Sen lutfet
de öpeceğim yeri seç, oranı öpeyim}
‫ﭘﺎ دررﮐﺎب ﻣﯽ ﻧﮫ و ﯾﮏ ﺧﻄﻮه ازﻗﻀﺎ‬
‫ﭘﺎی دو ﺻﺪ ﻧﮕﺎه ھﻮس دررﮐﺎب ﮐﻦ‬
{Ayağını üzengiye koy ve daha ilk adımda yüzlerce heves bakışının
ayağını üzengiye attır}
‫ﻣﯽ ﺳﻮﺧﺖ دل زﮔﺮﯾﮥ ﻏﻢ ﯾﮏ ﺷﮑﺮ ﺑﺨﻨﺪ‬
‫ﺷﯿﺮﯾﻦ ﺗﺒﺴﻤﯽ ﻧﻤﮏ اﯾﻦ ﮐﺒﺎب ﮐﻦ‬
{Gamlı gönül, gözyaşıyla yanıyor, bir tatlı gülümse! Bu kebabın tuzu,
tatlı bir tebessümdür}
‫ﻧﺎﺧﻦ ﺑﺪاغ ﺳﯿﻨﮥ ﻣﻦ ﺗﺎﺑﮑﯽ زﻧﯽ‬
‫اورا دﻣﯽ ﺣﻮاﻟﮥ ﺑﻨﺪ ﻧﻘﺎب ﮐﻦ‬
{Benim göğsümdeki yarayı ne zamana dek tırnaklayacaksın?! Onu bir
an olsun yüzündeki örtünün bağına havale et!}
‫ﻣﯽ ﺧﻮاﺳﺘﻢ زﻟﻌﻞ ﺗﻮ ﮔﺴﺘﺎخ ﺑﻮﺳﮥ‬
‫ﻣﻦ ﮐﺮده ام ﮔﻨﺎه ﺗﻮ ﺟﺎﻧﺎ ﺛﻮاب ﮐﻦ‬
{Canım! Senin lal dudağından küstahça bir buse istedim. Ben günah
işledimse de sen sevaba gir!}
‫اﯾﻨﺴﺖ ﺑﺲ ﻓﻠﮏ زﺗﻮ ﻣﻄﻠﺐ ﻧﺪﯾﻢ را‬

‫ازﺑﻨﺪﮔﺎن آﺻﻒ زﯾﺸﺎن ﺣﺴﺎب ﮐﻦ‬
{Ey felek! Senden istenen şudur: Nedîm’i şanlı sadrazamın
kölelerinden say!}
‫ﺑﺎزم ﺑﺪل ﺧﯿﺎل ﻣﺪﯾﺢ ﺿﻤﯿﺮ اوﺳﺖ‬
‫ای روح ﻗﺪس دﯾﺮ ﺑﻤﺎﻧﺪی ﺷﺘﺎب ﮐﻦ‬
{Yine gönülde onun iç güzelliğini övme hayali belirdi. Ey kutsal ruh!
Geç kaldın, acele et!}
‫ﯾﮏ ﻣﻌﻨﯿﻢ زدﻓﺘﺮ ﺧﻮرﺷﯿﺪ ﺑﺮﮔﺰﯾﻦ‬
‫ﯾﮏ ﺑﯿﺘﻢ ازﻗﺼﯿﺪۀ ﺻﺒﺢ اﻧﺘﺨﺎب ﮐﻦ‬
{Şiirimdeki bir anlamı güneş defterinden derle! Bir beytimi de sabah
kasidesinden seç!}
‫ﮔﻔﺘﻢ ﺑﮫ دل ﮐﮫ رﻓﻌﺖ ﺟﺎوﯾﺪ ﺑﺎﯾﺪت‬
‫ﺧﻮدرا ﺑﮫ ﺑﻮﺳﮥ در او ﮐﺎﻣﯿﺎب ﮐﻦ‬
{Gönüle dedim ki: Sana sonsuz bir itibar gerekiyor. Madem öyle,
kendini o kapıyı bir kez öpmekle şereflendir!}
‫ﻧﺎﮔﮫ ﺷﻨﯿﺪ و ﺑﺎﻧﮓ زد و ﮔﻔﺖ آﺳﻤﺎن‬
‫ﮐﺎی ﺑﯽ ادب زﮔﻔﺘﮥ ﺧﺎﻣﺖ ﺣﺠﺎب ﮐﻦ‬
{Ansızın gökyüzü beni duydu ve bağırarak dedi ki: “Ey edepsiz! Bu
boş lafından utanmalısın!”}
‫اول ﺑﯿﺎ ﺑﮑﺮﺳﺊ ﺧﻮرﺷﯿﺪ ﺑﺮﻧﺸﯿﻦ‬
‫واﻧﮕﮫ ﺳﺨﻦ ازان در واﻻﺟﻨﺎب ﮐﻦ‬
{İlk önce gel güneş kürsüsüne otur! O kıymetli kapıdan sonra bahset!}
‫ﯾﺎ رب ھﻤﯿﺸﮫ آن در واﻻ ﮔﺸﺎده ﺑﺎد‬
‫ﯾﺎ رب دﻋﺎی ﭘﯿﺮ و ﺟﻮان ﻣﺴﺘﺠﺎب ﮐﻦ‬
{Ya Rabbi! O yüce kapı daima açık olsun ! Ya Rabbi! Genç yaşlı
herkesin ettiği bu duayı kabul et!}
Mesnevî Der-Vasf-ı Havz-ı Dilârâ ve Kasr-ı Bîhemtâ

{Benzersiz Saray ve Gönül Süsleyici Havuzun Vasfında Mesnevi}
‫ﺧﻮﺷﺎ ﺣﻮض درﭘﯿﺶ ﻓﺮﺧﻨﺪه ﮐﺎخ‬
‫ﺑﮑﺮدار دﺳﺖ ﮐﺮﯾﻤﺎن ﻓﺮاخ‬
{Kutlu köşkün önünde ne hoş bir havuz! Kerem sahiplerinin elleri gibi
açık ve geniş}
‫ھﻤﺎﻧﺎ درآن ﺣﻮض ﺑﻠﻮرﻓﺎم‬
‫زﻣﮭﺘﺎب و ازﻣﮫ ﮐﺠﺴﺖ و رﺧﺎم‬
{O billur renkli havuzun kireci ve mermeri, sanki ay ışığıyla ay
görüntüsü verir}
‫زد ازﻣﻮج ﺑﺮﮔﺮدن ﻋﻤﺮ ﺑﻨﺪ‬
‫درآورد ﻧﺎھﯿﺪرا درﮐﻤﻨﺪ‬
{Dalgasıyla ömrün boynuna ip salıp onu bağlamış. Zühre yıldızını
kementle yakalamış}
‫ﮐﻤﻨﺪی ﮐﮫ ﺷﯿﺮش ﻓﮑﻨﺪ ازﮔﻠﻮ‬
‫ﮐﺸﺪ ﺷﯿﺮ ﮔﺮدون زﺑﺎﻻ ﻓﺮو‬
{O havuzdaki aslanın attığı kemende gökteki Aslan burcu baş
eğmededir}
‫زﺑﮭﺮوی اﺳﺘﺎد روﺷﻦ روان‬
‫ﺗﺮاﺷﯿﺪ ﺳﻨﮓ ازدل ﻣﮭﻮﺷﺎن‬
{Parlak fikirli üstat, o havuzu yaparken ay yüzlü güzellerin gönüllerini
taş yerine yontup kullanmış}
‫ﮐﮫ ﺷﺪ ازﮐﺮان ﺗﺎ ﮐﺮان آﻧﭽﻨﯿﻦ‬
‫طﺮازﻧﺪه و دﻟﺒﺮ و دﻟﻨﺸﯿﻦ‬
{İşte bu yüzden bir uçtan öbür uca dek bu derece düzgün, dil-ber ve
alımlı olmuş}
‫ﺑﺰورق ﻧﺸﯿﻨﻨﺪ روﻣﯽ ﺑﺘﺎن‬
‫ﺧﺮوﺷﺎن و ﺧﻨﺪان و ﺑﺎزی ﮐﻨﺎن‬

{Rum ülkesinin güzelleri; coşarak, gülüşerek, oynaşarak kayığa
binerler}
‫ﺷﺒﺎﻧﮕﮫ دراطﺮاف آن ﺷﻤﻌﮭﺎ‬
‫درﺧﺸﻨﺪه ھﻤﭽﻮن ﻧﺠﻮم ﺳﻤﺎ‬
{Geceleyin onun kıyısındaki mumlar, gökteki yıldızlar gibi parlamaktadır}

‫ﺑﺮآن ﺣﻮض ﻗﺼﺮی ﺑﮭﺸﺘﯽ ﻧﮋاد‬
‫ﻧﺸﺴﺘﮫ ﭼﻮ طﻮطﯽ ﺑﺮآﯾﯿﻨﮫ ﺷﺎد‬
{O havuzun önünde, cennete benzer bir köşk yapılmış. Sanki bir
papağan, neşeyle aynanın önüne oturmuş}
‫ﻣﺰﯾﻦ ﺑﺼﺪ ﮔﻮﻧﮫ رﻧﮓ و ﻧﮕﺎر‬
‫ﺑﺴﺎن ﮔﻠﺴﺘﺎﻧﯽ ﺑﻔﺼﻞ ﺑﮭﺎر‬
{Bahar zamanındaki bir gül bahçesi gibi yüzlerce renge bürünmüş,
yüzlerce süsle süslenmiş}
‫ﺗﻮ ﮔﻮﯾﯽ ﯾﮑﯽ ﻧﻐﺰ طﺎوس ﻧﺮ‬
‫ﺑﯿﻔﺮاﺧﺖ ﮔﺮدن ﺑﮕﺴﺘﺮد ﭘﺮ‬
{Görsen dersin ki bir erkek tavus kuşu boynunu kaldırmış, kanadını
açmış}
‫ﺑﮫ ﭘﯿﺶ ﮔﻠﺴﺘﺎن ﭼﻮ ﻧﻮﮐﺮ ﺑﭙﺎ‬
‫زﮐﻮھﺶ ﯾﮑﯽ ﭘﺎﺳﺒﺎن درﻗﻔﺎ‬
{Gül bahçesi önündeki nöbetçi gibi bekliyor. Dağ gibi görüntüsü bir
bekçiyi andırıyor}
‫زدرﯾﺎﭼﮥ ﻧﻮر ﺷﺪ ﮐﺎﻣﮑﺎر‬
‫زدرﯾﺎ ازان رو ﮔﺮﻓﺘﮫ ﮐﻨﺎر‬
{Kara, o nur gölünden muradını aldığı için denize bakmıyor bile!}
‫ﻣﺸﺎﺑﮫ ﺑﺎردی ﺑﮭﺸﺖ آن ﻗﺪر‬
‫زﻣﯿﻨﻮ ﻧﺸﺎن ﻣﯽ دھﺪ ﺳﺮﺑﺴﺮ‬

{O kadar nisana benziyor ki baştan başa cenneti andırmada…}
‫ﺳﺮاﭘﺎی دﻟﺠﻮی و ﺧﺎطﺮﻓﺮﯾﺐ‬
‫ﺑﻤﻮج ﮐﻤﻨﺪ آردش ﻣﮫ ﺑﺸﯿﺐ‬
{Baştan başa gönül alıcı ve akıl çelici. Dalgalandıkça aya kement atıp
onu aşağı çekmede}
‫ﻧﺒﯿﻨﯽ ﭼﻮ ﮐﺮدی درو ﭼﺸﻢ ﺑﺎز‬
‫ﺑﺠﺰ ﺷﺎدﻣﺎﻧﯽ و آرام و ﻧﺎز‬
{Gözünü açıp bir baksan, orada neşe, huzur ve nazdan başka bir şey
göremezsin}
‫ھﻤﮫ طﺮح ﻣﻄﺒﻮع و داﻧﺎﭘﺴﻨﺪ‬
‫ھﻤﮫ آرزوی دل ھﻮﺷﻤﻨﺪ‬
{Tamamen tabiata uygun, bilenlerin beğeneceği tarzda. Tamamen,
akıllı kimselerin gönlünce…}
‫ﺑﺒﺎﯾﺪ ﮐﮫ ﺑﺮدی ﺑﮕﺮدون ﻣﻤﺎس‬
‫ﮐﮫ ﺻﺪر ﺟﮭﺎﻧﺶ ﺑﯿﻔﮑﻨﺪ اﺳﺎس‬
{Elbette gökyüzüne dokunacak! Onun temelini dünyaca bilinen
sadrazam attırdı}
‫ﺟﮭﺎن ﺻﺪر داﻧﺎی واﻻﻧﮋاد‬
‫ﻓﻠﮏ ﭘﺎﯾﮫ دﺳﺘﻮر رﺳﺘﻮ ﻧﮭﺎد‬
{Dünyaca bilinen sadrazam… Yüce, akıllı, tedbirli, derecesi gök
kadar yüksek, özü Aristo gibi kâmil…}
‫وزﯾﺮ ﺧﺮدﻣﻨﺪ و ﻋﺎﻟﯽ ﺗﺒﺎر‬
‫ﺟﻮاﻧﻤﺮد و ﻓﺮزاﻧﮫ و ھﻮﺷﯿﺎر‬
{Soyu sopu üstün, akıllı, tedbirli, yiğit, cömert bir vezirdir}
‫ھﻨﺮرا زﮐﻠﮑﺶ ﺑﻠﻨﺪی و ﮐﺎم‬
‫ﺳﺨﻦ را زطﺒﻌﺶ ﻧﺸﺎﻧﺴﺖ و ﻧﺎم‬

{Hüner onun kalemiyle değerini buldu. Söz, onun tabiatının bir başka
adıdır}
‫زدﺳﺘﺶ ﺑﺪرﯾﺎی ﺳﺮﻣﺎﯾﮫ ھﺎ‬
‫زﺧﻠﻘﺶ ﺑﮕﻠﺰار ﭘﯿﺮاﯾﮫ ھﺎ‬
{Denizlerin sermayesi, elinden hasıl olmadadır. Gül bahçeleri,
ahlâkından bezenmededir}
‫ﺑﺒﺰﻣﺶ ﺳﺨﻨﮭﺎ ھﻤﮫ ﭘﺎک و ﻧﻐﺰ‬
‫ﻧﺪﯾﻤﺎﻧﺶ ھﺮ ﯾﮏ ھﻤﮫ ھﻮش و ﻣﻐﺰ‬
{Meclisindeki sözlerin hepsi tertemiz, taptaze. Nedimlerinin her biri
akıl ve tedbir}
‫ﺑﯿﺎرد زﮐﻠﮑﺶ درﺷﺎھﻮار‬
‫ﺑﺒﺎرد زﮔﻔﺘﺎر ﺑﺎغ و ﺑﮭﺎر‬
{Kalemi, padişahlara lâyık iri inciler getirir; sözünden çiçekler yağar}
‫اﯾﺎ ﺻﺪر زﯾﺸﺎن ﻧﯿﮑﻮ ﻧﮭﺎد‬
‫ﺳﭙﮭﺮت ﻏﻼم ﭘﺮﺳﺘﻨﺪه ﺑﺎد‬
{Ey özü güzel, şanlı Sadrazam! Felek, sana hizmet eden bir kölen
olsun!}
‫دم ﻗﯿﺪ ﻓﺮدا ﺑﯿﮏ ﺳﻮ ﻓﮑﻦ‬
‫ﺗﻮ داﻧﯽ ﮐﮫ ﮔﺮدون ﻓﺮﯾﺒﺴﺖ و ﻓﻦ‬
{Yarının gussasını, kaydını bir yana at. Sen de bilirsin ki feleğin işi
hileden, oyundan ibarettir}
‫ﺑﺴﯽ ھﻤﭽﻮ ﻣﺎرا ﺑﯿﺎورد و ﺑﺮد‬
‫ﺟﮭﺎن را ﺑﯿﮏ ﺟﻮ ﻧﺒﺎﯾﺪ ﺷﻤﺮد‬
{Dünya, bir arpa tanesi kadar bile ehemmiyet vermeye değmez. Bizim
gibi nicelerini getirdi ve götürdü}
‫ﺑﺒﺎﯾﺪ درآن ﮐﺎﺧﮏ ﭘﺮﻧﮕﺎر‬
‫ﺑﺴﺎزﯾﻢ ﺟﺸﻨﯽ ﭼﻮ ﺧﺮم ﺑﮭﺎر‬

{O süslü, nakışlı küçük köşkte, ilkbahar mevsimi yeni gelmiş gibi
düğün dernek kurup eğlenmeliyiz}
‫ﭼﻮ ﮔﻠﮭﺎ ﻧﺸﯿﻨﯿﻢ ﺧﻨﺪان ﺑﮭﻢ‬
‫رھﺎﻧﯿﻢ دل را زاﻧﺪوه و ﻏﻢ‬
{Güller gibi beraberce gülüp oynayarak oturalım. Gönlü dert ve
kederden kurtaralım}
‫ﮐﺠﺎ ﺳﺎﻗﯽ آن آب ﯾﺎﻗﻮت ﻓﺎم‬
‫ﺑﯿﺎور ﮐﮫ ﮐﺎم ﺟﮭﺎن ﺷﺪ ﺑﮑﺎم‬
{Ey saki! Hani o yakut renkli kadeh? Sun artık! Zira dünya,
gönlümüzce dönmeye başladı}
‫ﺑﮑﮭﻨﮫ ﺑﮭﺎرم ھﻮس ﺗﺎزه ﺷﺪ‬
‫ﭼﻮ طﻨﺒﻮرم اﯾﻦ ﺳﺮ ﭘﺮآوازه ﺷﺪ‬
{Sonbaharımda hevesim tazelendi. Şu baş, tanbur gibi nağmelerle
doldu}
‫ﺑﺠﻮﺷﯿﺪ ﻣﻐﺰم ﭼﻮ ﺧﻢ ﺷﺮاب‬
‫ﺑﺮﻓﺖ ازدﻟﻢ ﻣﯿﻞ آرام و ﺧﻮاب‬
{Beynim, şarap küpü gibi kaynadı. Gönlümden dinlenme ve uyku
isteği çıkıp gitti}
‫ﺑﯿﺎ ﺗﺎ ﺑﺒﯿﻨﻢ رﺧﺖ ﺷﺎدﮐﺎم‬
‫ﺑﭙﺎﯾﺖ ﺑﺮﯾﺰم ﻓﺮو ﻧﻨﮓ و ﻧﺎم‬
{Gel de yüzünü görüp mutlu olayım. Utanma ve ağırbaşlılığı ayağına
saçayım}
‫ﺑﺠﺎﻣﯽ ﺑﻤﻦ ﮐﺎﻣﺮاﻧﯽ ﺑﺒﺨﺶ‬
‫ﺑﺴﺴﺘﺊ طﺒﻌﻢ ﺗﻮاﻧﯽ ﺑﺒﺨﺶ‬
{Bana mutlu olmam için bir kadeh bağışla! Şu gevşek tabiatıma bir
kuvvet bağışla!}
‫ﮐﮫ ﺗﺎ ھﻤﭽﻮ ﺑﺮﺟﯿﺲ ﮔﯿﺮم ﻗﻠﻢ‬
‫ﺑﺒﺰم ﺑﺰرﮔﺎن ﻧﻮاﯾﯽ زﻧﻢ‬

{Böylece Bircîs gibi kalemi elime alıp ulular meclisine bir ün
salayım}
‫ﮐﻨﻢ وﺻﻒ آﺻﻒ ﺑﺪاﻧﺴﺎن ﺑﻠﻨﺪ‬
‫ﮐﮫ درﺷﺮم ﻣﺎﻧﺪ ﮐﻤﺎل ﺧﻮﺟﻨﺪ‬
{Sadrazamı öyle bir öveyim ki Kemâl-i Hocendi bile aczinden
utansın}
‫ھﻤﺎﻧﺎ ﺧﺪاوﻧﺪ ﭘﺎﯾﻨﺪه ﺑﺎد‬
‫ﺟﮭﺎﻧﺶ ﺑﮑﺎم و ﻓﻠﮏ ﺑﻨﺪه ﺑﺎد‬
{Sadece efendimizin ömrü uzun olsun! Cihan, muradınca olsun; felek,
kendisine kul, köle olsun}
Müseddes Der-Tazmîn-i Matla-ı Hâce Hâfız-ı Şîrâzî Berây-ı ʿİzzet
Beg Gûyed
(Hâfız-ı Şîrâzî’nin Matlasını Tazmîne Dair Müseddes. İzzet Bey
İçin Söylendi)
‫دﻟﺖ ﺑﺮآﺗﺶ ﭘﺮﺗﺎب و ﺗﺐ ﺳﭙﻨﺪ ﻣﺒﺎد‬
‫ھﻤﯿﺸﮫ ﺧﺎطﺮ ﭘﺎک ﺗﻮ ﻣﺴﺘﻤﻨﺪ ﻣﺒﺎد‬
‫ﺑﺪﺳﺖ رﮔﺰن ﺑﺎزوت درﮐﻤﻨﺪ ﻣﺒﺎد‬
‫ﺳﺮ ﻣﺒﺎرﮐﺖ ازﺧﺴﺘﮕﯽ ﺑﺒﻨﺪ ﻣﺒﺎد‬
‫ﺗﻨﺖ ﺑﻨﺎز طﺒﯿﺒﺎن ﻧﯿﺎزﻣﻨﺪ ﻣﺒﺎد‬
‫وﺟﻮد ﻧﺎزﮐﺖ آزردۀ ﮔﺰﻧﺪ ﻣﺒﺎد‬
{Gönlün, parlak ve hararetli ateşe üzerlik olmasın. Tertemiz hatırın,
hiçbir an ihtiyaç derdine düşmesin. Kolun, kan alıcının eliyle
tutulmasın, mübarek başın hastalıkla bağlanmasın. Bedenin,
doktorların nazına ihtiyaç duymasın, nazik vücudun zarar görüp
incinmesin}
‫ھﺮآﻧﭽﮫ ﻣﯽ ﺧﻮری ﺑﺮﭼﮭﺮه ﻣﮭﺮ اﻧﻮر ﺑﺎد‬
‫ھﺮآﻧﭽﮫ ﻧﻮش ﮐﻨﯽ درﺟﮕﺮ ﮔﻞ ﺗﺮ ﺑﺎد‬
‫طﺒﺎﯾﻊ ازﭘﯽ طﺒﻊ ﺗﻮ ھﻤﭽﻮ ﭼﺎﮐﺮ ﺑﺎد‬
‫ﻗﻮا زﺑﮭﺮ ﻣﺰاﺟﺖ ﺣﯿﺎت ﭘﺮور ﺑﺎد‬
‫ﺗﻨﺖ ﺑﻨﺎز طﺒﯿﺒﺎن ﻧﯿﺎزﻣﻨﺪ ﻣﺒﺎد‬
‫وﺟﻮد ﻧﺎزﮐﺖ آزردۀ ﮔﺰﻧﺪ ﻣﺒﺎد‬

{Ne yersen, yüzünü aydın güneş gibi parlatsın. Ne içersen ciğerlerinde
taze gül olsun, açılsın. Tabiatlar senin tabiatının kulu kölesi olsun.
Kuvvetler, mizacına can bağışlasın. Bedenin, doktorların nazına
ihtiyaç duymasın, nazik vücudun zarar görüp incinmesin}
‫ﻋﻨﺎﺻﺮت ھﻤﮫ آﻣﯿﺨﺘﮫ ﭼﻮ ﺷﯿﺮ و ﺷﮑﺮ‬
‫ﻣﺠﺎرئ ھﻤﮫ اﻧﻮار ﭘﺎک و روﺷﻨﺘﺮ‬
‫ﺟﮭﯿﺪن ھﻤﮫ ﺷﺮﯾﺎﻧﮭﺎ ﺑﻮزن و ﻗﺪر‬
‫ﺑﺮاﻋﺘﺪال ھﻤﮫ ﺧﻠﻄﮭﺎ زﯾﮑﺪﯾﮕﺮ‬
‫ﺗﻨﺖ ﺑﻨﺎز طﺒﯿﺒﺎن ﻧﯿﺎزﻣﻨﺪ ﻣﺒﺎد‬
‫وﺟﻮد ﻧﺎزﮐﺖ آزردۀ ﮔﺰﻧﺪ ﻣﺒﺎد‬
{Unsurların, sütle şeker gibi uzlaşıp karışsın. Aydınlığın geçeceği her
yer tamamıyla temiz ve açık olsun. Bütün damarların, ölçülü bir tarzda
ve lüzumu derecesinde atsın. Bütün damarların, ölçülü bir tarzda ve
lüzumu derecesinde atsın. Bütün hıltlar, birbirine karşı mutedil bir
halde bulunsun. Bedenin, doktorların nazına ihtiyaç duymasın, nazik
vücudun zarar görüp incinmesin}
‫ﺧﺪا ﺑﺮﯾﻦ ھﯿﺠﺎن ﻋﻠﻞ ﻗﺮار دھﺎد‬
‫ﻧﮭﺎل ﺟﺴﻢ ﺗﺮا ﮔﻞ ﺑﺠﺎی ﺧﺎر دھﺎد‬
‫ﺑﺠﺎی ﻧﺎﻓﺾ ﺣﻤﯽ ﻧﺸﺎط ﺣﺎر دھﺎد‬
‫ﻗﻤﺮرﺧﺎﻧﺖ ﺑﮑﻒ ﺟﺎم ﺗﺎﺑﺪار دھﺎد‬
‫ﺗﻨﺖ ﺑﻨﺎز طﺒﯿﺒﺎن ﻧﯿﺎزﻣﻨﺪ ﻣﺒﺎد‬
‫وﺟﻮد ﻧﺎزﮐﺖ آزردۀ ﮔﺰﻧﺪ ﻣﺒﺎد‬
{Tanrı, hastalıkların bu heyecanını yatıştırsın. Beden fidanında diken
yerine güller açtırsın. Humma ateşi geçsin de yerini hararetin vereceği
neşe kaplasın. Ay yüzlüler, elleriyle sana kadeh sunsunlar. Bedenin,
doktorların nazına ihtiyaç duymasın, nazik vücudun zarar görüp
incinmesin}
‫ﻧﺪﯾﻢ ﭼﻮن ﺧﺒﺮ ﻋﻠﺖ ازﺳﻌﯿﺪ ﺷﻨﻮد‬
‫زدﺳﺖ طﺒﻊ ﺗﻮﺟﻊ ﻗﺮار و ﺻﺒﺮ رﺑﻮد‬
‫درﯾﻦ ﻣﯿﺎﻧﮫ ھﻤﯿﻦ ﻣﻄﻠﻌﺴﺖ ﮔﻔﺖ و ﺷﻨﻮد‬
‫ﭼﻨﯿﻦ ﮐﮫ ﺑﻠﺒﻞ ﺷﯿﺮاز ﻋﺰﺗﺎ ﻓﺮﻣﻮد‬
‫ﺗﻨﺖ ﺑﻨﺎز طﺒﯿﺒﺎن ﻧﯿﺎزﻣﻨﺪ ﻣﺒﺎد‬
‫وﺟﻮد ﻧﺎزﮐﺖ آزردۀ ﮔﺰﻧﺪ ﻣﺒﺎد‬
{Nedim, hastalığını Saîd’den duyunca ağrıların, sancıların eline düşüp
yerinde duramaz oldu. Bu sıralarda söylediğim ve duyduğum, Şiraz

bülbülü İzzet’in buyurduğu şu matladır: Bedenin, doktorların nazına
ihtiyaç duymasın, nazik vücudun zarar görüp incinmesin}
Gazeliyyât
1
‫ای اﺷﮏ ﺑﺠﺎﻧﺎن رو ﺑﺎز آ ﺑﺠﻮاب اﻣﺎ‬
‫ھﻢ ﺧﻮد ﺑﺮو و ﺑﺮﺧﻮان اﯾﻦ ﻧﺎﻣﮫ ﭼﻮ آب اﻣﺎ‬
{Ey gözyaşı! Sevgiliye git! Yine cevap getirmek için geri gel ama!
Bizzat gidip şu mektubu ona su gibi oku}
‫آن دم ﮐﮫ ﮐﻨﺪ ﺟﻠﻮه آن ﻧﻮر ﺑﺼﺮ درﭘﯿﺶ‬
‫ﭼﺸﻢ از دو ﺟﮭﺎن ﺑﺮﺑﻨﺪ ﻧﯽ ازﭘﯽ ﺧﻮاب اﻣﺎ‬
{O göz nuru, önünde cilvelenmeye başladı mı iki cihana da göz yum,
fakat uyku için değil!}
‫ﺧﻂ آﻣﺪ و اﮐﻨﻮن ھﻢ ﮐﺎﻓﺮﺑﭽﮥ ﭼﺸﻤﺶ‬
‫اﻧﺠﯿﻞ ﺳﺘﻢ ﺧﻮاﻧﺪ ازروی ﮐﺘﺎب اﻣﺎ‬
{Ayva tüyü geldi lakin bugün yine bir kâfir çocuğu olan gözü, sitem
İncilini kitabın yüzünden okumadadır}
‫ﺑﺮ اﺑﺮ ﺑﮭﺎران ھﻢ ﺳﺎﻗﯽ زﺗﻮ ﻓﺘﺢ ﺑﺎب‬
‫دﻧﺪان ﮐﻠﯿﺪم ﺳﺎز ازﻣﻮج ﺳﺮاب اﻣﺎ‬
{Ey saki! Bahar bulutlarına sen kapı açabilirsin. Benim de kilitlenmiş
dişlerimi aç, beni de güldür, neşelendir, fakat serap dalgalarıyla…}
‫ﮐﺶ وﺳﻤﮫ ﺑﺮان اﺑﺮو ازﺗﻮز ﮐﻤﺎن ﻟﯿﮑﻦ‬
‫ﮔﻠﮕﻮﻧﮫ ﺑﺮآن رخ زن ازرﻧﮓ ﺷﺮاب اﻣﺎ‬
{O kaşlara yay tozundan rastık çek. Lâkin yanağına şarabın verdiği
renkle allık sür}
‫ھﯿﻦ ﺑﮕﺬرد آن آھﻮ ﺑﺎﺷﺪ ﮐﮫ رﺳﯽ ازﭘﯽ‬
‫رو ای ﻧﮕﮫ ﺣﺴﺮت اﻣﺎ ﺑﺸﺘﺎب اﻣﺎ‬

{İşte şimdi, o ceylan geçiyor, belki ardından koşar, ona ulaşabilirsin.
Ey hasret bakışı, yürü, fakat acele et acele!}
‫ﺑﺸﻨﻮ زﻧﺪﯾﻢ ﻣﺎ اﯾﻦ ﺗﺎزه ﻏﺰل ﻣﻄﺮب‬
‫ﻣﻨﮕﻮش ﮐﻦ ازﮔﻮھﺮ درﮔﻮش رﺑﺎب اﻣﺎ‬
{Ey çalgıcı! Nedîmimiz’den şu taze gazeli duy, ama rebabın kulağına
da onu bir inci küpe gibi takmayı ihmal etme!}
2
‫زﺑﺲ دروﺻﻒ اﻧﺪام ﺗﻮ روی ﺣﺴﻦ ﻣﻄﻠﻌﮭﺎ‬
‫ﮐﮫ ازﺷﻮﺧﺊ ﻣﻌﻨﯽ ﻣﯽ ﺟﮭﺪ ﭼﻮن ﻧﺒﺾ ﻣﺼﺮﻋﮭﺎ‬
{Epeyden beri matlalar hep senin endamını övdüğü için güzel.
Öylesine ki mâna şuhluğundan mısralar nabız gibi atıyor}
‫ﮐﺠﺎ درﭘﺮده ﮔﻨﺠﺎﯾﺶ ﭘﺬﯾﺮد ﻗﻠﺰم آﺗﺶ‬
‫ﺳﺮت ﮐﺮدم ﻣﭙﻮش اﯾﻦ ﺣﺴﻦ رﺣﻤﯽ ﮐﻦ ﺑﺒﺮﻗﻌﮭﺎ‬
{Ateş denizi nerde perdeye girecek, örtülecek? İmkân mı var buna?
Kurban olayım, örtülere acı da şu güzelliği örtme!}
‫ﺑﻨﻮش و ﺑﺰم را ﺑﺎﺧﻨﺪۀ داﻣﺎن ﮔﻮھﺮ ﮐﻦ‬
‫ﻣﺒﺎدا دور ازﻟﻌﻞ ﻟﺒﺖ ﺟﺎم ﻣﺮﺻﻌﮭﺎ‬
{Şarap iç, meclise gülüp açılarak inciler saç. Sakın ola ki lal
dudaklarından murassa kadehler uzaklaşmasın!}
‫ﻧﺪﯾﻤﺎ ﮔﺮ ﻧﺸﯿﻨﺪ درﺗﮫ ﭘﺎی ﻏﺰل ﻟﯿﮑﻦ‬
‫زﻧﺪ ﭘﮭﻠﻮ ﺑﭽﺮخ ازﻧﺨﻮت ﻧﺎم ﺗﻮ ﻣﻘﻄﻌﮭﺎ‬
{Ey Nedîm! Maktalar, gazelin ayak ucunda otursa da senin adının
verdiği gururla gökyüzüne omuz vurmada!}
3
‫ﮐﮫ ﺳﻮﺧﺖ ﺷﻌﻠﮥ ﮔﻮھﺮ زآب درﺗﮫ آب‬
‫ﮐﮫ ﺑﺴﺖ ﺑﺮﮐﻒ ﻣﺮﺟﺎن ﺣﻀﺎب درﺗﮫ آب‬

{Suyun dibinde sudan cevher alevini yakan kim? Suyun dibinde
mercanın elini kınalayan kim?}
‫ﭼﻨﯿﻦ ﮐﮫ ﻣﯽ ﮔﺬرد ﻋﻤﺮ دل ﺑﺪه ﻓﺮاغ‬
‫ﻣﮑﻦ ﭼﻮ ﺳﺒﺰۀ ﺗﺮ ﻣﯿﻞ ﺧﻮاب درﺗﮫ آب‬
{Ömür böylece geçip gitmede, gönlünü hoş tut, hiçbir şeye aldırma!
Yeni bitmiş yeşillik gibi su altında uyumaya kalkışma!}
‫ﺑﭙﯿﺶ ﺻﻔﺪﻻن ﻧﺎﻗﺼﺎن ﺷﻮﻧﺪ آﺧﺮ‬
‫ﭼﻮ ﻣﻮم زﯾﺮ ﻧﮕﯿﻦ درﺣﺠﺎب درﺗﮫ آب‬
{Noksanı olan kişiler, gönlü saf olanların huzurunda, eni sonu mühür
yüzüğünün altındaki mum gibi utançla su içinde kalıp terlere batarlar}
‫زﺑﺲ ﮐﮫ ﻣﻮج ﺻﻔﺎ زد ﭼﻤﻦ زﺧﻨﺪۀ ﺗﻮ‬
‫ﮐﮫ ﻣﺎﻧﺪ ﻏﻨﺠﮥ ﺗﺮ ﭼﻮن ﺗﺮاب درﺗﮫ آب‬
{Yeşillik, senin gülüşünle o kadar neşe dalgaları kopardı ki yeni
gonca, toprak gibi suyun dibinde kaldı}
‫ﻧﺸﺪ ﻧﺪﯾﻢ زدﺷﻤﻦ ﺣﺴﺪ ﺑﮫ ﻧﻈﻢ ﺗﺮم‬
‫ﺑﻨﺎی ﺳﻨﮓ ﻧﺒﺎﺷﺪ ﺧﺮاب درﺗﮫ آب‬
{Ey Nedîm! Düşman, taze şiirimi kıskansa da bir şey yapamaz. Taştan
yapılmış yapı, su dibinde harab olmaz}
4
‫رﻧﺪ ﻋﺸﻘﻢ ﺧﻮن ﻣﻦ درﮔﺮدن ﭘﯿﻤﺎﻧﮫ اﺳﺖ‬
‫ھﻮش ﻣﺴﺘﺎﻧﻢ ﮐﮫ ﻗﺒﺮم ﮔﻮﺷﮥ ﻣﯿﺨﺎﻧﮫ اﺳﺖ‬
{Aşk rindiyim. Benim kanım kadehin boynuna! Akıl sarhoşuyum,
kabrim meyhane köşesidir}
‫ھﺮ ﺷﺐ ازاﻧﺪﯾﺸﮥ زﻟﻒ ﺳﯿﮫ ﻣﮋﮔﺎن ﻣﻦ‬
‫ﺗﺎ ﺳﺤﺮ ﺑﺮطﺮۀ ﺧﻮاب ﭘﺮﯾﺸﺎن ﺷﺎﻧﮫ اﺳﺖ‬
{Her gece siyah saçının düşüncesiyle kirpiğim, sabaha dek dağınık
uykunun kâkülünü taramakta…}

‫ﺑﮭﺘﺮ ازﺳﯿﺮ ﺟﻤﺎل ﯾﺎر دل را ﭼﺎره ﻧﯿﺴﺖ‬
‫ﭼﺸﻢ ﺣﯿﺮت دﯾﺪرا زﻧﺠﯿﺮ اﯾﻦ دﯾﻮاﻧﮫ اﺳﺖ‬
{Gönül için, sevgilinin yüzünü seyretmekten daha iyi bir çare yoktur.
Bu çılgının zinciri hayretle bakan gözdür}
‫ﻣﯽ ﺷﻮد ﻓﮑﺮم ﺑﻔﯿﺾ ﻧﺸﺌﮥ ﺻﺤﺒﺎ دﻗﯿﻖ‬
‫آﺳﯿﺎب اﯾﻦ داﻧﮫ را ازﮔﺮدش ﭘﯿﻤﺎﻧﮫ اﺳﺖ‬
{Düşüncem, şarap neşesinin feyziyle inceliyor. Değirmene bu tane,
kadehin dönmesiyledir}
‫دررھﺖ ﺧﻮاﺑﯿﺪه ﺗﺎ ﭼﻮن ﺳﺒﺰه ﭘﺎﻣﺎﻟﻢ ﮐﻨﯽ‬
‫اﺳﺐ ﻧﺎزت ﮔﻮش ﺧﻮاﺑﺎﻧﺪ ﮐﮫ اﯾﻦ ﺑﯿﮕﺎﻧﮫ اﺳﺖ‬
{Senin yolunda uyuyakalan beni sebze gibi ayakla çiğniyorsun. Naz
atın “Bu gelen yabancı” diye kulak kabartıyor}
‫ﻓﮑﺮ ﺑﺎرﯾﮏ ازﺳﭙﮫ ﺑﮭﺘﺮ ﻣﺤﺎﻓﻆ ﻣﻠﮏ را‬
‫دام ﻣﻮﯾﯿﻦ آھﻨﯿﻦ دﯾﻮار ﺑﺮﯾﻦ داﻧﮫ اﺳﺖ‬
{Memleketi korumada ince düşünce, ordudan daha iyidir. Bu tane için
kıldan yapılmış tuzak, demirden duvar gibidir}
‫ﻧﺎﻣﯿﺎ ﮔﺮ ﻣﯽ ﮐﻨﺪ دﺧﻠﻢ ﻧﺪﯾﻤﺎ ﻧﯿﺴﺖ ﻏﻢ‬
‫دﺧﻠﮭﺎی ﻗﺎﺑﻼن زﻟﻒ ﺳﺨﻦ را ﺷﺎﻧﮫ اﺳﺖ‬
{Ey Nedîm! Eğer Nâmî bana eleştiride bulunursa sorun değil.
Yeteneklilerin eleştirisi sözün saçına tarak olur}
5
‫ﻏﻤﺰه را آن ﭼﺸﻢ ﮔﻠﮕﻮن ﻗﺪر ﻣﯽ داﻧﺪ ﮐﮫ ﭼﯿﺴﺖ‬
‫ﺗﯿﻎ را رﯾﺰﻧﺪۀ ﺧﻮن ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{Bakışın ne değeri var? O kızarmış, güle dönmüş göz bilir. Kılıcın
kadri nedir? Kan döken anlar}
‫ﻋﺸﻖ را آن ﭼﺸﻢ ﻣﯿﮕﻮن ﻗﺪر ﻣﯽ داﻧﺪ ﮐﮫ ﭼﯿﺴﺖ‬
‫ﺑﺎده را ﻣﺨﻤﻮر اﻓﺰون ﻗﺪر ﻣﯽ داﻧﺪ ﮐﮫ ﭼﯿﺴﺖ‬

{Aşkın değerini o şarap renkli göz, şarabın kıymetini ise aşırı mahmur
olan bilir}
‫ﻗﺪر ﮔﻮھﺮ درﻧﮕﯿﻨﺪان ﻣﺒﮭﻤﺴﺖ اﯾﻦ ﺷﻮخ را‬
‫ھﺮ ﮐﮫ دﯾﺪ ازﺧﺎﻧﮫ ﺑﯿﺮون ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{İncinin değeri yüzükteyken anlaşılmaz. Bu şuhu evinin dışında
(dışarıda) gören, onun değerini anlar}
‫داﻣﻨﺶ را اﺷﮏ ﺧﻮد ﺑﮭﺘﺮ زﮔﻮھﺮ ﮔﺮﭼﮫ ﺑﻮد‬
‫ﻗﯿﺲ را ﺑﺴﯿﺎر ھﺎﻣﻮن ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{Eteğine dökülen gözyaşları, inciden de değerlidir ama Kays’in
değerini asıl gezip dolaştığı çöller, ovalar bilir}
‫دم ﻣﺰن ازﻗﺪ ﯾﺎر اﯾﻦ ﻣﺼﺮع ﺑﺮﺟﺴﺘﮫ را‬
‫ھﺮ ﮐﮫ دارد طﺒﻊ ﻣﻮزون ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{Sevgilinin boyundan dem urma. Bu berceste mısranın kadrini ölçülü
bir tabiata sahip olan bilir}
‫ﺑﮭﺮ ﻗﺘﻠﻢ ﺗﺒﺖ وارون ﺗﺎ ﺧﻮاﻧﺪ ﺧﻄﺶ‬
‫آن زﻣﺎﻧﻢ ﺑﺨﺖ وارون ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{Ayva tüyü, beni öldürmek için tersine “Tebbet” okuyunca, tersine
dönmüş baht, benim değerimi işte o zaman anlar}
‫ھﺮ ﮐﮫ دارد دﺳﺖ ﻧﻨﮭﺪ داﻣﻦ ﺻﺤﺮا زﮐﻒ‬
‫دﺷﺘﮭﺎ ﺗﻨﮭﺎ ﻧﮫ ﻣﺠﻨﻮن ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{Yalnız Mecnun değil, çölün, ovanın kadrini bilen herkes, oraların
eteğini elden çıkarmaz}
‫ﻣﺴﺖ ﺷﻮﻗﻢ ﮐﺮده ﺑﺎ اﯾﻦ ﻣﺼﺮع ﻧﺎﻣﯽ ﻧﺪﯾﻢ‬
‫ﺑﺎده را درﺧﻢ ﻓﻼطﻮن ﻗﺪر ﻣﯽ داﻧﺪ ﮐﮫ ﭼﯿﺴﺖ‬
{Ey Nedîm! Nâmî’nin şu mısrası beni şevkimden sarhoş etti: Şarabın
küpteki değerini Eflatun bilir}
6
‫آب ﺷﺪ ﺗﺎ ﺷﺒﻨﻢ اﻧﺪر ﺟﯿﺐ ﮔﻞ ﺧﻮاﺑﯽ ﮔﺮﻓﺖ‬

‫ﻟﻌﻞ ﺧﻮن ﺧﻮرد ازﺟﮭﺎن ﺗﺎ ﻗﻄﺮۀ آﺑﯽ ﮔﺮﻓﺖ‬
{Çiy tanesi, gülün koynunda uykuya dalıncaya dek su kesildi. Lal,
dünyada bir damla su içinceye kadar nice kanlar yuttu}
‫ﻋﺎﻟﻢ آﺑﺖ ﭼﻨﺎن وﺣﺸﺖ ﻓﺰا ﺷﺪ ﮐﺰ ﺷﺮاب‬
‫ﻣﺮدم ﭼﺸﻢ ﺗﻮ ﺧﻮی آدم آﺑﯽ ﮔﺮﻓﺖ‬
{İçki meclisin o derece aşkın bir vahşet âlemi haline geldi ki şaraptan
gözbebeklerin deniz kızının huyuyla huylandı}
‫ﺧﺎﻧﮥ ﻣﺮدم ﮐﺠﺎ ﮐﺰ ﮐﺸﺘﮕﺎن آرزو‬
‫ھﺮ ﺳﺮ ﻣﻮﯾﻢ ﺟﺪا ﺗﺎﺑﻮت ﺳﮭﺮاﺑﯽ ﮔﺮﻓﺖ‬
{İnsanların yurtları nerede? Arzuyla ölenler yüzünden bedenimdeki
her kıl ayrı bir Sührâb tabutu kesildi}
‫ﻏﺎﻓﻞ ازﻣﮭﺮ ﯾﻘﯿﻦ ﯾﮏ ذره ﻏﻔﻠﺖ را ﺑﯿﺎر‬
‫ھﻤﭽﻨﺎن طﻔﻠﯽ ﮐﮫ درﺷﺐ ﮐﺮم ﺷﺒﺘﺎﺑﯽ ﮔﺮﻓﺖ‬
{Ey yakîn güneşinden gafil olan! Geceleyin ateşböceği tutan çocuk
gibi o bir zerrecik gafleti bırak, aldanma!}
‫رام ﻧﺘﻮان ﮐﺮدﻣﺶ آﺧﺮ ﺑﺴﻮز دل ﻧﺪﯾﻢ‬
‫ﮔﺮﭼﮫ ﺑﺎآﺗﺶ ﺗﻮاﻧﻢ آدم آﺑﯽ ﮔﺮﻓﺖ‬
{Ey Nedîm! Ateşle deniz kızını birlikte tutarım ama ona gönül
ateşiyle boyun eğdirmeme imkân yok}
7
‫ﺧﺴﺘﮥ ﻋﺸﻘﻢ ﮐﮫ ﻓﺮﯾﺎد ھﺰارم ﻣﯽ ﮐﺸﺪ‬
‫ﺷﻤﻊ ﺑﺰم ﺗﻮﺑﮫ ام ﺑﺎد ﺑﮭﺎرم ﻣﯽ ﮐﺸﺪ‬
{Aşk hastasıyım, bülbül sesi bile beni öldürmede. Tövbe meclisinin
mumuyum, bahar rüzgârı beni söndürmede}
‫ﻣﻦ ھﻼک ﻋﺸﻘﻢ و ﺳﻮداش ﻣﯽ ﮔﻮﯾﺪ طﺒﯿﺐ‬
‫اﯾﻦ ﺟﮭﺎﻟﺖ زودﺗﺮ ازھﺠﺮ ﯾﺎرم ﻣﯽ ﮐﺸﺪ‬

{Aşktan helâk oldum, hekimse hastalığıma sevda demede. Bu
bilgisizlik, sevgilimin ayrılığından daha çabuk öldürecek beni}
‫ﮐﺮده ﺑﺎآﯾﯿﻨﮥ رخ اﻣﺘﺤﺎن ﻣﺮدﻧﻢ‬
‫ﻟﯿﮏ ﻣﻦ درﺑﯿﻢ آن ﮐﺂﯾﯿﻨﮫ دارم ﻣﯽ ﮐﺸﺪ‬
{Yüzünün aynasıyla ölüp ölmediğimi sınadı ama ben, ayna tutan beni
öldürecek diye korkmadayım}
‫ﻣﯽ زﻧﺪ ﯾﮏ ﺗﯿﺮ و ﺑﺎز ازﺳﯿﻨﮫ ﺑﯿﺮون ﻣﯽ ﮐﺸﺪ‬
‫آه ازﯾﻦ ﮐﺸﺘﻦ ﮐﮫ ﺑﺎزﺧﻢ دوﺑﺎرم ﻣﯽ ﮐﺸﺪ‬
{Beni bir kere oklamada, sonra yine göğsüme sapladığı oku çekip
çıkarmada. Ah bu öldürüşten, zira beni iki kere öldürüyor}
‫ﻣﺮدۀ ﺳﯿﻤﺎب ﻣﯽ ﺑﺎﯾﺪ ھﻤﯿﻦ آﯾﯿﻨﮫ را‬
‫زﯾﻦ ﺳﺒﺐ آن ﺳﯿﻨﮫ داﺋﻢ ﺑﯽ ﻗﺮارم ﻣﯽ ﮐﺸﺪ‬
{Bu ayna karşısında muztarip olmadan durmak için, ancak cıva ölüsü
olmak gerekir. Bu sebeple o göğüs, daima kararsızlığımı
öldürmede…}
‫زﺧﻢ ﺗﯿﺮ ﻏﻤﺰه اش را ﭼﺎره ھﺴﺖ اﻣﺎ ﭼﮫ ﺳﻮد‬
‫زﻟﻒ درﻓﺘﺮاک ﭼﻮن ﻣﺮغ ﺷﮑﺎرم ﻣﯽ ﮐﺸﺪ‬
{Bakışının okuyla yaralanana çare var ama ne fayda?! Saçları, beni
terkiye asmış, avlanmış kuş gibi öldürmede}
‫وﻋﺪ ﻗﺘﻠﻢ ﮐﺮده اﺳﺖ اﻣﺎ ﺑﺴﺮ ﻧﺎ ﻣﯽ ﺑﺮد‬
‫ﺑﺎرھﺎ درﻗﯿﺪ و ﺑﻨﺪ اﻧﺘﻈﺎرم ﻣﯽ ﮐﺸﺪ‬
{Beni öldürmeye söz verdi ama sözünde durmuyor. Beni boş vaatlerle
bekletiyor ve böylece defalarca öldürüyor}
‫ﻧﯿﺴﺖ ﻣﺤﺘﺎج ﮐﻤﯿﻨﮕﺎه آن ﭘﺮی ﻧﺎﮔﮫ ھﻤﯿﻦ‬
‫ﻣﯽ ﻧﻤﺎﯾﺪ ﺧﻮﯾﺶ را و آﺷﮑﺎرم ﻣﯽ ﮐﺸﺪ‬
{O periyi görmek için pusuda beklemeye gerek yok. Ansızın görünür
ve beni alenen öldürür}
‫زﺧﻢ رﺷﮑﻢ آن دھﺪ دردل ﮐﮫ درآﺧﺮ ﻧﺪﯾﻢ‬

‫آﺗﺸﯿﻦ ﺷﻤﺸﯿﺮ طﺒﻌﺖ را ﻋﺬارم ﻣﯽ ﮐﺸﺪ‬
{Ey Nedim! Gönlüme kıskançlık yarasını veren şu: Sonunda yanağım,
senin ateşli tabiat kılıcını köreltecek gibi…}
8
‫زاﻣﺪاد اﺷﮏ ھﺮﮔﺰ دل ﺑﮭﺮه ور ﻧﮕﺮدد‬
‫طﻔﻠﯽ ﮐﮫ ﮐﻮﭼﮫ ﮔﺮدﺳﺖ ﮔﺮد ﭘﺪر ﻧﮕﺮدد‬
{Gönül, gözyaşının yardımından asla faydalanmıyor. Sokaklarda
gezmeye alışan çocuk, babasının yanında dolaşmaz}
‫ﻧﻮر ﻧﮕﺎه ﻣﺎﯾﯽ زﯾﻦ ﭼﺸﻢ ﺗﺮ ﻣﯿﻨﺪﯾﺶ‬
‫ﻧﻮر ﻧﻈﺮ ﻧﺒﯿﻨﯽ ﮐﺰ آب ﺗﺮ ﻧﮕﺮدد‬
{Sen, bizim gözümüzün ışığısın, bu yaşlı gözlerden ürkme! Görmez
misin? Göz nuru, sudan ıslanmaz}
‫در ﺑﮑﺸﻢ ﭼﻨﺎﻧﺶ درﺳﯿﻨﮫ دل ﻧﺪاﻧﺪ‬
‫آن طﻮر ﺑﻮﺳﮫ دزدم ﻟﺐ ﺑﺎﺧﺒﺮ ﻧﮕﺮدد‬
{Seni öyle bir kucaklar, öylesine göğsüme basarım ki gönül bile
duymaz. Senden öyle bir öpüş çalarım ki dudağın bile haberi olmaz}
‫آﻧﺎن ﮐﮫ ﻣﺎﯾﮫ دارﻧﺪ ﻓﮑﺮ ﺳﺨﻦ ﻧﺪارﻧﺪ‬
‫ﺑﻨﮕﺮ ﮐﮫ ﺧﺎﻣﮫ ھﺮﮔﺰ ازﻧﯿﺸﮑﺮ ﻧﮕﺮدد‬
{Kabiliyeti olanlar, söz söylemek, şiir düzmek için düşünceye dalıp
sıkıntıya düşmezler. Kaleme baksana, şeker kamışından ayrılıyor mu
hiç?!}
‫رﺳﻮای ﺗﺎ ﻧﺒﺎﺷﺪ ﻋﺎﺷﻖ ﻧﮕﯿﺮد آرام‬
‫طﺸﺘﯽ ﮐﮫ اﻓﺘﺪ ازﺑﺎم ازراه ﺑﺮ ﻧﮕﺮدد‬
{Âşık, rezil rüsva olmadıkça huzura ermez. Damdan düşen leğen,
yoldan geriye dönmez artık}
‫ھﺮ ﭼﻨﺪ دل ﺷﻮد ﺗﻨﮓ ﺑﺮﺟﺎﺳﺖ رﻧﮓ روﯾﺶ‬
‫آب ازﻓﺸﺮدن دﺳﺖ دور ازﮔﮭﺮ ﻧﮕﺮدد‬

{Gönül daralsa da yüzünün rengi yerindedir. Su, elle sıkılsa da inciden
ayrılmaz}
‫ﺑﺮﺗﺤﻔﮥ ﻧﺪﯾﻤﺎ واﻧﺮا زﮔﻔﺘﮥ ﺧﻮﯾﺶ‬
‫طﺒﻊ ﻏﻨﺎی ﻧﺎﻣﯽ ﻣﻔﺘﻮن زر ﻧﮕﺮدد‬
{Nedim’in hediyesine, sözündeki gizliliğe aldırış bile etmez.
Nâmi’nin zengin tabiatı, altına tutkun olmaz}
9
‫ازﺑﺰم ﮔﺮ آن ﺳﺮﮐﺶ دﻟﺘﻨﮓ ﺑﺮون آﯾﺪ‬
‫آھﻨﮓ ﮔﺮﯾﺒﺎن ﭼﺎک ازﭼﻨﮓ ﺑﺮون آﯾﺪ‬
{O serkeş güzel, sıkılır, meclisten çıkarsa ahenk, yakasını yırtarak
çengden çıkar}
‫آن ﮐﻮھﮑﻦ ﻋﺸﻘﻢ ﺟﺎﯾﯽ ﮐﮫ زﻧﻢ ﺗﯿﺸﮫ‬
‫ھﻤﺮاه ﺷﺮر ﺷﯿﺮﯾﻦ ازﺳﻨﮓ ﺑﺮون آﯾﺪ‬
{Ben o aşk Ferhadıyım ki kazmamı vurduğum taştan kıvılcımla yoldaş
olarak Şirin de çıkar}
‫ﻟﺒﺮﯾﺰ طﺮب ﮔﺸﺘﻢ ازﺑﺲ ﮐﮫ اﮔﺮ ﻓﺼﺎد‬
‫ﺑﺮرگ زﻧﺪم ﻧﯿﺸﺘﺮ آھﻨﮓ ﺑﺮون آﯾﺪ‬
{Nağmelerle ağzıma kadar öylesine doluyum ki hacamatçı damarıma
neşter vursa kan yerine ahenk çıkacak}
‫ﻣﻦ ﺧﺎک ﺳﺮﺷﺘﻢ ﻟﯿﮏ ازﺳﯿﻨﮥ ﻣﻦ ﻣﻌﻨﯽ‬
‫ﻣﺎﻧﻨﺪ ﮐﻒ ازﺣﻨﺎ ﮔﻠﺮﻧﮓ ﺑﺮون آﯾﺪ‬
{Yaratılışım topraktan ama gönlümdeki mana kınalanmış el gibi gül
renginde zuhur etmede}
‫اﯾﻦ طﺎﻟﻊ ﮐﺞ رﻓﺘﺎر ﺗﺎ زﻧﺪه ﺑﻮد ﻣﺎرا‬
‫ﺟﺎی ﮔﮭﺮ ازدرﯾﺎ ﺧﺮﭼﻨﮓ ﺑﺮون آﯾﺪ‬
{Şu ters talih bizde varken sağ oldukça bize denizden inci yerine
yengeç çıkıp duracak}

‫ھﻤﭽﻮن ﻧﮕﮫ زﻧﮕﯽ ازﺧﺎﻧﮥ آﯾﯿﻨﮫ‬
‫ازﻧﻨﮓ ﻧﺪﯾﻢ آھﻢ ﺑﺎﻧﻨﮓ ﺑﺮون آﯾﺪ‬
{Ey Nedim! Zenci aynaya bakınca nasıl kendisinden utanıyorsa,
benim de ahım utanarak çıkmada}
‫ﺳﻮﯾﺶ رود آن ﮔﻞ ﮔﺮ ﯾﮏ ﺧﻄﻮه ﺑﺎﯾﻦ ﺷﺎدی‬
‫ازﺧﻮﯾﺶ ﮔﻠﺴﺘﺎن ﺻﺪ ﻓﺮﺳﻨﮓ ﺑﺮون آﯾﺪ‬
{O gül, bu neşeyle gül bahçesine doğru bir adım atarsa, gül bahçesi
kendisinden yüzlerce fersah geçer!}
10
‫ﻧﯿﺴﺖ ﻗﺪر ﻣﮋه و ﻣﻮی ﻣﯿﺎن را ﺑﺎﺧﻂ‬
‫زﺑﺮ و زﯾﺮ ﭼﮫ ﺣﺎﺟﺖ ﺑﭽﻨﺎن ﺧﻮاﻧﺎ ﺧﻂ‬
{Ayva tüyüne nispetle kirpiğin ve kıl gibi ince olan belin hiçbir değeri
yok. Bu okunaklı yazıya üstün esre koymağa ne hâcet!}
‫ﺧﻂ روی ﺗﻮ ھﻼک ﻗﻠﻢ ﺻﻨﻌﻢ ﺳﺎﺧﺖ‬
‫ﮐﮫ ﭼﻨﺎن ﮐﺮده ﺑﺮآن ﮐﺎﻏﺬ ﺗﺮ اﻣﻼ ﺧﻂ‬
{Yüzündeki ayva tüyünü yapan sanatlı kalem öldürdü beni. O tâze
kâğıda öyle bir yazı yazmış ki…}
‫ﺷﺪ ﯾﻘﯿﻨﻢ ﮐﮫ اﻟﻒ ﺑﺎی ﺟﻤﺎل آﺧﺮ ﺷﺪ‬
‫ﺻﻮرت ﻻم و اﻟﻒ ﮐﺮد ﺑﮭﻢ ﭘﯿﺪا ﺧﻂ‬
{İyice anladım ki güzellik elifbası tamamlandı. Çünkü lâm ve elif
harfleri yazıda beraber yazılmış}
‫ازرگ و رﯾﺸﮥ ﻟﺐ ﺣﺮف ﻧﻌﻢ ﻣﯽ ﭼﮑﯿﺪش‬
‫ﮔﺮﭼﮫ درﻣﺴﺌﻠﮥ وﺻﻞ ﻧﻤﺎﯾﺪ ﻻ ﺧﻂ‬
{Yazı, vuslat meselesinde “lâ (yok)” suretini gösteriyor ama
dudaklarının kıyısından köşesinden “neam (evet)” sözü
damlamada…}
‫ﻣﻌﻨﺊ ﺷﻮق ﺗﻮان ﺧﻮاﻧﺪن ازو ھﻤﭽﻮن آب‬
‫ﺑﺮﻟﺐ ﺟﺎم ﮐﮫ ﺑﻨﻮﺷﺖ ﭼﻨﺎن ﺧﻮاﻧﺎ ﺧﻂ‬

{Kadehin ağzına böyle okunaklı bir yazı yazdıktan sonra ondan neşe
manasını su gibi okumak mümkün}
‫زﻟﻒ و ﺧﺎل و ﻧﮕﮫ و ﭼﺸﻢ و ﻟﺐ و طﺮه ﻧﺪﯾﻢ‬
‫اﯾﻦ ھﻤﮫ ﺻﯿﺪ ﺗﺮا ﮐﺮد ﻣﺮا ﺗﻨﮭﺎ ﺧﻂ‬
{Ey Nedîm! Saç, ben, göz, dudak ve öne dökülen saçlar… Bunların
hepsi seni avladı, beniyse yalnızca ayva tüyleri!}
11
‫ازﺳﺮ ﭼﻮ ﺳﯿﻞ درﮔﺬرد رو ﺑﺮاه زن‬
‫درﮐﻮھﺴﺎر ﻣﻮج ﺑﺪرﯾﺎ ﺷﻨﺎه زن‬
{Sel baştan aştı mı yola yüz çevir! Dalga dağları arasında denize
doğru yüz!}
‫زان ﻣﮭﺮ ﭼﻮن ﻣﻔﺎرﻗﺖ اﻓﺘﺎده ﭼﺎره ﻧﯿﺴﺖ‬
‫ﺧﻮاھﯽ ﺑﺴﯿﻨﮫ ﺧﻨﺠﺮ ﺧﻮد ھﻤﭽﻮ ﻣﺎه زن‬
{O güneşten ayrıldıktan sonra istersen ay gibi hançerinle göğsünü yar,
çaresi yok!}
‫ﺗﺎ ﭼﻨﺪ دﻟﺸﮑﺴﺘﯽ و ﺧﻮد ﺟﮕﺮ ﺧﻮری‬
‫درﮐﺶ ﭘﯿﺎﻟﮫ و ﺷﮑﻨﯽ ﺑﺮﮐﻼه زن‬
{Ne zamana kadar gönül kırıp duracak, ciğer kanı içeceksin! Çek
kadehi, kır (eğ) külahını!}
‫ﻋﺸﻘﻢ ﺗﻮان ﮐﺸﯿﺪ زھﺮ ﻣﻮ زﺑﺎﻧﮥ‬
‫داﻣﻦ ﺑﺘﺮاﺷﻢ ﺗﻮ ھﻤﯿﻦ ﮔﺎه ﮔﺎه زن‬
{Aşkım her kılımdan bir alev çıkabilir, onun için ateşime arada bir
etek dokundur}
‫ﺣﯿﺮاﻧﯿﺎن ﻋﺸﻖ زآﺷﻮب ﻓﺎرﻏﻨﺪ‬
‫ازﺧﻮﯾﺶ رﻓﺘﮫ را ﻧﺒﻮد ﺑﺎک راھﺰن‬
{Aşk hayranları kargaşalığa, fitneye aldırış bile etmezler. Kendinden
geçenin yol kesenden korkusu olmaz}

‫ﻣﺮغ رﻣﯿﺪه ام ﻗﻔﺴﯽ ﭼﻨﺪ ﺷﮑﻨﻢ‬
‫دام ﻣﺮا ﻧﺪﯾﻢ ﺑﺼﺪ اﻧﺘﺒﺎه زن‬
{Ürkek, bezgin bir kuşum, niceye dek kafes kıracağım? Ey Nedim,
yüzlerce dikkatle bana tuzak kur!}
12
‫دل ﺻﺪ ﭘﺎره ﺑﺼﺪ داغ ھﻢ آﻏﻮش ﻣﮑﻦ‬
‫ای ﭘﺮی وﻋﺪۀ ﺗﺸﺮﯾﻒ ﻓﺮاﻣﻮش ﻣﮑﻦ‬
{Yüzlerce parçaya ayrılmış, paramparça olmuş gönlümü yüzlerce
dağla kucaklaştırma! Ey peri! Teşrif vaadini unutma!}
‫آﻓﺘﺎﺑﯽ و ﺟﮭﺎن ﻣﻨﺘﻈﺮ دﯾﺪارﻧﺪ‬
‫ﺑﺨﺪا اﯾﻦ رخ ﺗﺎﺑﻨﺪه ﺑﺮو ﭘﻮش ﻣﮑﻦ‬
{Bir güneşsin sen, dünya seni görmeyi beklemede. Allah aşkına şu
parlak yüzünü ondan gizleme!}
‫ﺳﯿﻨﮫ ھﺮ ﭼﻨﺪ ﮐﮫ ﺗﻨﮕﺴﺖ درو ﺟﺎن ﮔﻨﺠﺪ‬
‫ﺧﺎﻧﮫ ﺗﻨﮕﺴﺖ ﺑﮕﻮﯾﻨﺪ اﮔﺮ ﮔﻮش ﻣﮑﻦ‬
{Göğüs darsa da oraya can sığmada. Onun için ev dardır derlerse
kulak asma}
‫ﻧﻮﺑﻨﻮ ازﻣﯽ ﮔﻠﺮﻧﮓ ﺑﺮخ ﮔﻞ ﺑﮕﺸﺎی‬
‫ﺑﻠﺒﻞ زار ﺧﻮد اززﻣﺰﻣﮫ ﺧﺎﻣﻮش ﻣﮑﻦ‬
{Yeniden yeniye gül renkli şarapla yüzünde güller açılsın. Ağlayıp
inleyen bülbülünü susturma, şakıyıp dursun}
‫ﺗﺎ ﮔﺮﻓﺘﺎر ﺧﻮد ازﯾﺎد ﻧﮕﺎھﺶ ﻧﺮود‬
‫ﭼﺸﻢ ﻣﺴﺘﺎﻧﮫ ﺑﺪان ﻣﺮﺗﺒﮫ ﻣﺪھﻮش ﻣﮑﻦ‬
{Sarhoş gözlerini o derece dehşetli süzme de âşığın, bakışının
hatırından gitmesin }
‫ﯾﮏ ﺷﮑﺮﺧﻨﺪ و ﻣﺮا اﯾﻦ ﻗﺪر اززھﺮ ﻓﺮاق‬
‫ﺑﯽ ﺳﺮ و ﺑﯽ دل و ﺑﯽ طﺎﻗﺖ و ﺑﯽ ھﻮش ﻣﮑﻦ‬

{Tatlı tatlı gülümse! Beni ayrılık zehriyle bu kadar başsız, gönülsüz,
güçsüz ve akılsız etme!}
‫ﺑﺮﺳﺮ راه ﻧﺪﯾﻤﺎ دل و ﺟﺎن ﺧﻮاھﺪ ﺑﺎﺧﺖ‬
‫ای ﭘﺮی وﻋﺪۀ ﺗﺸﺮﯾﻒ ﻓﺮاﻣﻮش ﻣﮑﻦ‬
{Ey peri! Teşrif edeceğine söz vermiştin, unutma! Yol üstünde
Nedîm, gönül ve can oynayacak}
13
‫ﺑﯿﺎ ﺑﺠﻠﻮه ﺟﮭﺎن را ﺧﺮاب ﻗﺎﻣﺖ ﮐﻦ‬
‫ﻗﺪ ﭼﻮ ﺳﺮو اﻟﻒ ﺳﯿﻨﮥ ﻗﯿﺎﻣﺖ ﮐﻦ‬
{Gel, cilvelen de dünyayı o boy posla harap et! Selvi gibi boyunu,
kıyametin göğsündeki (ortasındaki) elif yap!}
‫ﺑﺠﻮی ﻧﺎم ﻧﯿﮑﻮ ﮐﻤﺘﺮ ازﻋﻘﯿﻖ ﻧﮥ‬
‫ﮔﺸﺎده ﺟﺒﮭﮫ ﺷﻮ و آب رو ﺣﻤﺎﯾﺖ ﮐﻦ‬
{İyi bir nam ara, akikten aşağı değilsin ya! Alnın açık olsun, yüzünün
suyunu (gururunu ve şerefini) koru!}
‫ﺧﺪﻧﮓ ﺑﺎﻧﮕﮫ ﮐﺞ رﺳﺪ ﺑﻤﻨﺰﻟﮕﺎه‬
‫زﻣﺎﻧﮫ ﮔﺮ ﻧﮕﺮد ﮐﺞ ﺗﻮ اﺳﺘﻘﺎﻣﺖ ﮐﻦ‬
{Ok, hedefe eğri bakışla ulaşır. Zaman eğri olsa bile sen doğrulukta
bulun!}
‫ﭘﯽ ﻧﮕﺎه ﺑﺮﻓﺘﯽ و ﺳﻮﺧﺘﯽ ای دل‬
‫ﻧﮕﻔﺘﻤﺖ ﮐﮫ زدورش ﺑﺒﯿﻦ و راﺣﺖ ﮐﻦ‬
{Ey gönül! O bakışın ardınca gittin ama yandın da! Sana uzaktan gör
de rahat et demedim mi?!}
‫ﻧﮫ ﺷﺒﻨﻤﺴﺖ دل ﻏﻨﺠﮫ آب ﺷﺪ ﺑﻠﺒﻞ‬
‫ازﯾﻦ ﺗﺮاﻧﮥ ﺧﻮﻧﯿﻦ دﻣﯽ ﻓﺮاﻏﺖ ﮐﻦ‬
{Ey bülbül! Görünen çiy tanesi değil, goncanın gönlü eriyip su
kesildi. Şu acıklı nağmeyi bir an olsun bırak!}

‫ﺗﺮا ھﻨﻮز ﻧﺪﯾﻢ اﯾﻦ ﻗﺪر ﺧﻤﺎر ﮐﻤﺴﺖ‬
‫ﺗﺮا ﮐﮫ ﮔﻔﺖ ﮐﮫ ﺑﯽ ﯾﺎر طﺮح ﻋﺸﺮت ﮐﻦ‬
{Ey Nedîm! Sana bu kadar baş ağrısı az bile! Sana kim dedi git de
sevgili yokken işret meclisi kur!}
14
‫ﺑﺎﻗﺪ ﻣﻮزون ﭼﮫ ﺷﻮخ دﻟﻔﺮﯾﺐ اﻓﺘﺎدۀ‬
‫طﻔﻞ ﻣﺼﺮاع ای و درﮐﻮی طﺒﯿﻌﺖ زادۀ‬
{Mevzun boyunla ne de gönül alıcısın. Mısra çocuğusun sen, tabiat
köyünde doğmuşsun}
‫ﻣﻮﺳﻢ طﻔﻠﯽ ﮔﺬﺷﺖ و ﺗﻮ ﺳﺮت ﮐﺮدم ھﻨﻮز‬
‫ﺑﻮﺳﮫ را رو داده و آﻏﻮش را ﺑﮕﺸﺎدۀ‬
{Çocukluk çağı geçti. Başına döndüğüm, kurban olduğum güzel,
sense hâlâ öpüşe yüz vermede, kucaklanmaya kol açmadasın}
‫درﭼﻨﯿﻦ وﻗﺘﯽ ﮐﮫ ﮔﻞ ﺳﺎﻏﺮ ﺑﯿﺎدت ﻣﯽ ﮐﺸﺪ‬
‫ھﺮ دم ازﻏﯿﺮت ﭼﺮا ﺳﺎﻏﺮ زﮐﻒ ﺑﻨﮭﺎدۀ‬
{Gülün, seni anarak şarap içtiği şu zamanda, niçin sen kıskançlık edip
elindeki kadehi bıraktın ki?!}
‫ﺑﺎرک ﷲ ﮐﺰ رخ ﭘﺮﺷﺮم و ازاطﻮار ﻧﺮم‬
‫ﺑﺮﺳﺮ ﭘﺎﮐﺎن ﮔﻠﯽ درﺑﺰم رﻧﺪان ﺑﺎدۀ‬
{Allah bereket versin! Utanıp kızaran yüzün ve yumuşak tavırlarınla,
temiz erlerin başına gül, rindlerin meclisine şarapsın}
‫ازھﻤﮫ ﻋﺎﻟﻢ ﻣﺮا ﮐﺎﻓﯿﺴﺖ ﺑﻌﺪ از ﺟﺎم ﻣﯽ‬
‫داﻣﻦ دﺷﺘﯽ ﻟﺐ ﮐﺸﺘﯽ و روی ﺳﺎدۀ‬
{Bütün dünyada bana şarap kadehinden sonra, bir kırın eteği, bir
çayırın dudağı ve bir sâde yüz kâfidir}
‫ﻓﯿﺾ آﮔﺎھﯽ زﻣﯽ ﺟﻮﯾﺪ ﻓﻼطﻮن ھﻢ ﻧﺪﯾﻢ‬
‫ﺗﻮ ﻣﮕﺮ ﻣﺴﺘﯽ ﮐﮫ داﻣﺎن ﺧﻢ ازﮐﻒ دادۀ‬

{Ey Nedîm! Eflâtun bile anlayış feyzini şarapta ararken sarhoş musun
ki küpün eteğini elinden bırakmışsın?}
Müstezâd
‫ﻋﯿﺪ آﻣﺪ و ﮐﺎر ﻣﺎ ﻧﮑﻮ ﺧﻮاھﺪ ﮐﺮد‬
‫ﭼﻮن روی ﻋﺮوس‬
‫ﺳﺎﻗﯽ ﻣﯽ ﻟﻌﻞ درﺳﺒﻮ ﺧﻮاھﺪ ﮐﺮد‬
‫ﭼﻮن ﭼﺸﻢ ﺧﺮوس‬
{Bayram geldi ve bizim işlerimiz güzelleşse gerek, tıpkı gelin yüzü
gibi. Ey saki! Lal renkli şarap kadehe konsa gerek, tıpkı horoz gözü
gibi}
‫اﻓﻄﺎر ﻧﻤﺎز و ﭘﻮزﺑﻨﺪ روزه‬
‫ﯾﮏ ﺑﺎر دﯾﮕﺮ‬
‫ﻋﯿﺪ ازﺳﺮاﯾﻦ ﺧﻮان ﻓﺮو ﺧﻮاھﺪ ﮐﺮد‬
‫اﻓﺴﻮس اﻓﺴﻮس‬
{İftar, namaz ve oruç tutmak, başka zaman… Bayram bu sofranın
başından geçip gitse gerek. Yazık yazık!...}
Rubâiyyât
1
‫ای ﺧﻮاﺟﮫ زدل ﮔﺮه ﮔﺸﻮده ﺑﺎﯾﺪ‬
‫وﯾﻦ آﯾﯿﻨﮫ را ﺑﺴﯽ زدودن ﺑﺎﯾﺪ‬
‫ﺣﺎﻣﻮش ﺑﻨﺸﯿﻦ زﮔﻔﺖ و ﮔﻮ ﻧﺎﯾﺪ ﮐﺎر‬
‫ﮔﻔﺘﻦ ﺳﮭﻠﺴﺖ آزﻣﻮدن ﺑﺎﯾﺪ‬
{Ey hoca! Gönlün düğümünü çözmek, şu aynayı iyice silmek,
cilalamak gerek. Sus, otur! Dedikodudan bir şey çıkmaz. Söylemek
kolay, sınamak gerek}
2
‫اﯾﻦ راز ﮐﮫ اھﻞ دل ھﻤﯽ ﻣﯽ ﮔﻮﯾﻨﺪ‬
‫واﻧﺪر طﻠﺒﺶ ﮔﺮﯾﻮھﺎ ﻣﯽ ﭘﻮﯾﻨﺪ‬
‫آﻧﺎن ﮐﮫ زﺻﻔﺤﮥ ﮐﺘﺎﺑﺶ طﻠﺒﻨﺪ‬

‫ازداغ ﭘﻠﻨﮓ ﺑﻮی ﮔﻞ ﻣﯽ ﺟﻮﯾﻨﺪ‬
{Gönül ehlinin söyleyip durdukları, elde etmek için dağ gibi engelleri
aştıkları şu sır yok mu? Onu kitap sayfasında arayanlar, adeta kaplanın
beneklerinde gül kokusunu arayanlara benzerler!}
3
‫ﮔﻔﺘﻨﺪ ﺑﺴﯽ و ﮔﻔﺘﻨﯽ ھﻤﯽ ﺑﺴﯿﺎر‬
‫اﻣﺎ ﮐﮫ ھﻨﻮز ﺑﺴﺘﮫ اﻧﺪ اﯾﻦ ﺳﺮ ﮐﺎر‬
‫ﺣﺎﻟﺴﺖ ھﻤﯿﻦ ﺑﺲ و دﯾﮕﺮ ﻧﻘﺶ و ﻓﺮﯾﺐ‬
‫ﻋﺸﻘﺴﺖ ھﻤﯿﻦ ﺑﺲ و دﯾﮕﺮ ﺧﻮاب و ﺧﻤﺎر‬
{Çok söylediler, daha da çok söylenecek. Fakat bu iş hâlâ
halledilemedi. Bu iş, ancak hâlden ibâret, ötesi boya, nakış, aldanış.
Ancak aşk, başkası rüya, sarhoşluk ve sersemlik!}
4
‫ﮔﺎھﯽ ﮐﮫ ﺷﻮم ﺑﺒﺰم ای ﻧﻮر ﺑﺼﺮ‬
‫وآن آﯾﯿﻨﮥ ﻣﺮوق آﯾﺪ ﺑﻨﻈﺮ‬
‫ﺑﺮﮔﯿﺮ ﭘﯿﺎﻟﮥ و آواز ﺑﺪه‬
‫ﺑﯽ ﭼﺎره ﻧﺪﯾﻢ زار ﺑﻨﮕﺮ ﺑﻨﮕﺮ‬
{Ey gözümün nuru! Bazen meclise gelince o cilalı ayna gözüne
görünür. Al eline kadehi de bağır: Zavallı Nedîm! Bak! Bak!}
5
‫ﺳﺎﻗﯽ ﺳﺎﻗﯽ اﻣﺎن اﻣﺎن ﺑﺎز آ ﺑﺎز‬
‫ﭘﺮ ﮐﻦ ﻗﺪﺣﯽ ازان ﻣﯽ ﺳﯿﻨﮫ ﮔﺪاز‬
‫وی ﻣﻄﺮب ﺷﻨﮓ ﻟﺤﻈﮥ ﺑﮭﺮ ﺧﺪای‬
‫طﻨﺒﻮر ﺑﮭﻞ زدﺳﺖ و ﺧﺎطﺮ ﺑﻨﻮاز‬
{Sâki, sâki, aman aman, gel, yine gel! Kadehi o gönüller yakan
şarapla doldur. Ey şuh çalgıcı, Allah aşkına bir an olsun elinden
tanburu bırak da gönlümüzü okşa!}
6
‫ای ﺳﺎﻗﺊ ﮔﻠﺮوی و ﺳﮭﯽ ﺳﺮو و طﻨﺎز‬

‫ﭘﺮ ﮐﻦ ﻗﺪﺣﯽ ازان ﻣﯽ ﺳﯿﻨﮫ ﮔﺪاز‬
‫وی ﻣﻄﺮب ﺧﻮش ﻟﮭﺠﮫ دﻣﯽ ﺑﮭﺮ ﺧﺪای‬
‫طﻨﺒﻮر ﺑﻨﮫ زدﺳﺖ و ﺧﺎطﺮ ﺑﻨﻮاز‬
{Ey gül yüzlü, selvi endamlı saki! O can eritici şarapla kadehi doldur!
Ey güzel söyleyişli şarkıcı! Allah rızası için bir an olsun tanburu bırak
da gönlümüzü okşa!}
7
‫اﻓﺴﻮس و درﯾﻎ آدﻣﯿﺰاد درﯾﻎ‬
‫ﺑﺮﻋﻤﺮ ﻋﺰﯾﺰ رﻓﺘﮫ ﺑﺮﺑﺎد درﯾﻎ‬
‫آﺧﺮ ﭼﻮ ﭼﺮاغ ﮐﺸﺘﮫ ﻣﯽ ﺧﻮاھﺪ ﺷﺪ‬
‫اﯾﻦ ﭼﮭﺮۀ ﺳﺮخ و ﻗﺪ ﺷﻤﺸﺎد درﯾﻎ‬
{Yazık yazık, insan oğluna yazık! Yele giden aziz ömre yazık!
Sonunda sönüp bitmiş muma dönecek, şu kırmızı yüze, şu şimşad
boya yazık!}
8
‫ﯾﮏ دﺳﺖ ﺑﮕﺮد ﺟﺎم ﻓﯿﺮوزی رﻧﮓ‬
‫ﯾﮏ دﺳﺖ دﯾﮕﺮ ﺑﺪﺳﺖ ﻣﺤﺒﻮب ﻓﺮﻧﮓ‬
‫ھﯿﻦ ﺑﻮس و ﮐﻨﺎر و ھﺎن ﺳﺮود و آھﻨﮓ‬
‫ﭼﮫ ﺻﺒﺮ و ﺷﮑﯿﺐ دل ﭼﮫ ﻧﺎم و وﺟﮫ ﻧﻨﮓ‬
{Bir elde firûze renkli kadeh, öbür elde Frenk mahbubunun eli.
Buracıkta öpme, kucaklama; oracıkta nağme ve âhenk. Sabrın,
tahammülün yeri mi? Ad san, ar namus da ne ki?}
9
‫درﻣﯿﮑﺪۀ ﻣﻐﺎن ﻧﮫ ﻣﯽ ﻣﯽ ﻧﻮﺷﻢ‬
‫ﻧﯽ ﻣﻐﺒﭽﮥ ﮐﺸﯿﺪ درآﻏﻮﺷﻢ‬
‫زﯾﻦ ﺑﯿﺶ ﭼﮫ ﻣﺸﮑﻠﯽ ﮐﮫ ﻣﺮدم اﯾﻨﺠﺎ‬
‫ﻣﺸﺮب ﺑﺨﻮرﻧﺪ و ﻣﻦ رﯾﺎ ﺑﻔﺮوﺷﻢ‬
{Ne muğların meyhanesinde şarap içiyor, ne de bir muğbeçeyi
kucaklayıp göğsüme çekebiliyorum. Bundan daha zor olansa şu:
İnsanlar burada içki (hâl ve meşreb) alıyorlar, bense riya satıyorum}

10
‫ﺗﺎ ﭼﻨﺪ ﺣﺮﯾﻒ ﺟﺎم ﮔﻠﺮﻧﮓ ﻧﯿﻢ‬
‫ﻧﻈﺎره ﺑﯿﺎر و ﭘﻮش ﺑﺮﭼﻨﮓ ﻧﯿﻢ‬
‫اﻧﺼﺎف ﺑﺪه زﻣﺎﻧﮫ اﻧﺼﺎف ﺑﺪه‬
‫اﯾﻦ دل ﻧﮫ زآھﻨﺴﺖ و ﺧﻮد ﺳﻨﮓ ﻧﯿﻢ‬
{Ne vakte dek gül renkli şaraba arkadaş, ehil olmayacak, ne zamana
kadar sevgiliye bakamayacak, çeng dinleyemeyeceğim? Ey felek,
insaf et insaf! Şu gönül, demirden değil, ben de taş değilim}
11
‫ﭼﻮن ﺳﯿﻨﮥ ﻧﺎی ﭘﺮﺧﺮوش آﻣﺪه ام‬
‫ھﻤﭽﻮن ﺧﻢ ﻣﯽ ﺗﻤﺎم ﺟﻮش آﻣﺪه ام‬
‫ ﭼﮫ ﺧﻮش آﻣﺪم ﮐﮫ درﻣﺠﻠﺲ ﻣﯽ‬1‫ﺑﺎ‬
‫ھﻤﭙﺎی ﺻﺪای ﻧﻮش ﻧﻮش آﻣﺪه ام‬
{Neyin gönlü gibi coşkunluklarla dopdolu bir halde, şarap küpü gibi
tamamıyla coşup köpürerek gelmişim. Allah aşkına ne güzel
gelmişim! Şarap meclisine tam da “iç iç” sesleriyle aynı zamanda
gelmişim}
12
‫ﺟﻤﻌﯽ ﮐﮫ زدﻧﺪ ﺗﮑﯿﮫ ﺑﺮﻣﻠﮏ ﺟﮭﺎن‬
‫ﺧﻮردﻧﺪ ﺑﺴﯽ ﻓﺮﯾﺐ ﻋﻤﺮ ﮔﺬران‬
‫اﮐﻨﻮن ﺑﺠﮭﺎن ﻧﻤﺎﻧﺪ ازاﯾﺸﺎن ﭼﯿﺰی‬
‫ﺟﺰ رﺳﺘﻢ و زال و ﺳﺎم ﺑﮭﻤﺎن ﻓﻼن‬
{Cihan mülküne dayananlar geçip giden ömre bir hayli kandılar,
aldandılar. Fakat şimdi dünyada onlardan Rüstem, Zâl, Sâm, Behmen,
falan feşmekan gibi bir addan başka hiçbir şey kalmadı}
13
‫ازﺳﺮدئ دی ﮐﮫ ﮐﺲ ﻧﯿﺎﯾﺪ ﺑﯿﺮون‬
‫ﻣﺮغ ﻗﻔﺲ ازﻗﻔﺲ ﻧﯿﺎﯾﺪ ﺑﯿﺮون‬
‫ﭼﻮن ﻧﻐﻤﮫ زﻧﺪ ﻣﻄﺮب ﻣﺠﻠﺲ اﻣﺮوز‬
‫ازﮐﻨﺞ دھﻦ ﻧﻔﺲ ﻧﯿﺎﯾﺪ ﺑﯿﺮون‬

{Kışın sertliğinden kimse dışarı çıkamıyor. Kafesteki kuş dışarı
çıkamıyor. Bugün, meclisin şarkıcının nağme okuduğu mecliste nefes,
ağzın köşesinden dışarı çıkamıyor}
14
‫ﺑﺮﻓﺴﺖ و ﻧﮕﺎر ﻣﻦ ﻧﯿﺎﯾﺪ ﺑﯿﺮون‬
‫آن ﻏﻨﺠﮥ ﺳﯿﻢ ﺗﻦ ﻧﯿﺎﯾﺪ ﺑﯿﺮون‬
‫ﺑﺎآﻧﮑﮫ زﺣﺴﺮت ﻧﻔﺲ آﯾﺪ ﺟﺎﻧﻢ‬
‫ازﺳﺮدئ دی زﺗﻦ ﻧﯿﺎﯾﺪ ﺑﯿﺮون‬
{Kar var ve sevgilim dışarı çıkmıyor. O gümüş tenli gonca dışarı
çıkmıyor. Nefes hasretle canıma kadar gelse de kışın sertliği yüzünden
dışarı çıkmıyor}
15
‫اﯾﻦ ﺑﻮاﻟﮭﻮﺳﺎن ﮐﮫ ﻻف ﮐﺮدﻧﺪ آﯾﯿﻦ‬
‫ازراز ﺑﮕﻮﯾﻨﺪ ﭼﻨﺎﻧﺴﺖ و ﭼﻨﯿﻦ‬
‫اﯾﻨﺴﺖ ﮐﮫ ازﮔﻮﻧﮫ ﺳﺮاﯾﺪ اﻋﻤﯽ‬
‫ﺑﺎآﻧﮑﮫ زﺑﺎه ﺣﺮف ﮔﻮﯾﺪ ﻋﻨﯿﻦ‬
{Lafı kendilerine âdet edinen şu boş heves sahipleri, sır hakkında
“şöyledir böyledir” diye söyler dururlar ya… Bu, körün renkten
bahsetmesine, yahut iktidarsızın şehvetten dem vurmasına benzer!}
16
‫دﯾﺪم ﻧﺸﺴﺘﮫ ﯾﺎر ﻣﺴﺖ دراﻧﺠﻤﻨﯽ‬
‫ﺳﺎﻏﺮ ﺑﮑﻒ و ﺑﻠﺐ ﺗﻨﮫ ﺗﺎ ﺗﻨﻨﯽ‬
‫ﮔﻔﺘﻢ ﮐﮫ اﻣﺎن ﯾﺴﺎﻗﺠﯽ واردر ﮔﻔﺘﺎ‬
‫ﺧﺎﮐﺶ ﺑﺪھﻦ ﯾﺴﺎﻗﺠﯿﻨﮏ آﻧﺎﺳﻨﯽ‬
{Gördüm ki sevgili, elinde şarap kadehi, dilinde tane ta teneni
nağmesi, bir mecliste sarhoş bir halde oturuyor. Aman dedim, yasakçı
var! Dedi ki: Ağzına toprak dolsun, yasakçının anasını!}
17
‫آﻣﺪ زدرم ﻣﺴﺖ ﺑﺖ اوﺑﺎﺷﯽ‬
‫ﺑﺎﮐﺎﺳﮥ ﭼﯿﻨﯽ و ﺳﺒﻮی ﮐﺎﺷﯽ‬

‫ﮔﻔﺘﺎ ﺗﻮ ﮐﻨﻮن ﭼﻨﺎن ﮐﮫ ﻣﻦ ﺧﻮاھﻢ ﺑﺎش‬
‫ﭼﻮن ﻣﻦ ﺑﺮوم ﭼﻨﺎن ﮐﮫ ﺧﻮاھﯽ ﺑﺎﺷﯽ‬
{Elinde çini bir kâse ve çini bir testiyle, bir güzel külhanbeyi,
kapımdan çıkageldi. Dedi ki: Şimdi ben seni nasıl istiyorsam öyle ol
da ben gittim mi nasıl diliyorsan o hale bürün!}
18
‫ﮔﺸﺘﻢ زﺧﻤﺎر ﺑﯽ ﻗﺮار ای ﺳﺎﻗﯽ‬
‫درده ﻣﯽ ﻧﺎب ﺧﻮﺷﮕﻮار ای ﺳﺎﻗﯽ‬
‫درﯾﺎب دﻣﯽ ﮐﮫ ﭼﻮن ﺣﻨﺎ ﺧﻮاھﺪ رﻓﺖ‬
‫ازدﺳﺖ ﺗﻮ اﯾﻦ ﺑﮭﺎر ای ﺳﺎﻗﯽ‬
{Ey saki! Baş ağrısıyla yerimde duramaz oldum. Saf ve lezzetli şarabı
ver! Anı yakala! Zira bu bahar kına gibi elinden gidecek}
Kıta
‫ﻧﺎﮔﮭﺎﻧﻢ ﺑﺘﯽ ﺑﺪﺳﺖ اﻓﺘﺎد‬
‫ﺷﯿﻮه ﮐﺎر آﻧﭽﻨﺎن ﮐﮫ ھﯿﭻ ﻣﭙﺮس‬
{Ansızın elime bir güzel düştü. Ama öylesine şiveli ki hiç sorma!}
‫ﺑﺎدۀ ﺑﻮد درﻣﯿﺎﻧﮥ ﺑﺰم‬
‫ﺧﻮﺷﮕﻮار آﻧﭽﻨﺎن ﮐﮫ ھﯿﭻ ﻣﭙﺮس‬
{Meclisin ortasında öyle tatlı, öyle hoş bir şarap vardı ki hiç sorma!}
‫ﯾﮏ دو ﺳﺎﻏﺮ ﮐﺸﯿﺪ ﮔﺸﺖ رﺧﺶ‬
‫ﻻﻟﮫ زار آﻧﭽﻨﺎن ﮐﮫ ھﯿﭻ ﻣﭙﺮس‬
{Bir iki kadeh çekti, yüzü öyle bir laleliğe döndü ki hiç sorma!}
‫ھﻤﮫ ﺷﺐ درﻣﯿﺎﻧﮥ ﻣﻦ و او‬
‫ﺳﺮ و ﮐﺎر آﻧﭽﻨﺎن ﮐﮫ ھﯿﭻ ﻣﭙﺮس‬
{Bütün gece aramızda öyle bir macera oldu ki hiç sorma!}
‫او درآﻏﻮش و ﻣﻦ زﺳﺴﺘﺊ ﮐﯿﺮ‬
‫ﺷﺮﻣﺴﺎر آﻧﭽﻨﺎن ﮐﮫ ھﯿﭻ ﻣﭙﺮس‬

{O benim koynumda, bense onu mutlu edememekten öyle utangaç bir
haldeyim ki hiç sorma!}
‫ﺻﺒﺢ ﻧﺎﮔﺎه رﻓﺖ و ﻣﻦ ﻣﺎﻧﺪم‬
‫ﭘﺮﺧﻤﺎر آﻧﭽﻨﺎن ﮐﮫ ھﯿﭻ ﻣﭙﺮس‬
{Sabahleyin ansızın çıkıp gitti. Ben sarhoşluktan öylesine sersem bir
halde kaldım ki hiç sorma!}
Nazm
‫ﺑﺨﺎﻧﮫ دوﺳﺘﯽ آﯾﺪ ﮐﮫ ﺗﻘﻮﯾﻢ ﻣﯽ ﻧﻮﺷﺖ ﮔﺰاﺷﺘﮫ ﺑﻤﮭﻤﯽ رﻓﺘﮫ ﺑﻮد و ﻧﯿﺎﻣﺪ‬
{Takvim tertibiyle meşgul olan, yazılarını öylece bırakıp bir iş için
giden ve henüz gelmemiş bulunan bir dostunun evine gidip, onu
bulamayınca şu kıtayı yazıp bırakmıştır}
‫ﻧﻨﺸﯿﻨﯽ ﭼﻮن ﻧﺎﻟﮥ زﻧﺠﯿﺮ ﺑﺨﺎﻧﮫ‬
‫ﺷﺎﯾﺪ ﮐﮫ ﻧﮭﻢ ﻧﺎم ﺗﻮ ﺳﻮدای رواﻧﮫ‬
{Zincirin feryâdı gibi evde oturmuyorsun. Sana “yürüyen sevda” adını
taksam yakışır}
‫ﭘﺎی ﺗﻮ ﻣﮕﺮ ﺧﺎﻣﮥ ﺗﻘﻮﯾﻢ ﻧﻮﯾﺴﺴﺖ‬
‫ﺗﺎ ﭼﻨﺪ ﺑﮕﺮدی ﺗﻮ ﭼﻨﯿﻦ ﺧﺎﻧﮫ ﺑﺨﺎﻧﮫ‬
{Ayağın, takvim yazanın kalemi mi yoksa? Böyle evden eve ne vakte
dek dolaşıp duracaksın?}
‫درﻣﻨﺰل ﻣﺎ ﺑﺎز ﺑﯿﺎ ازﭘﯽ اﯾﻦ ﻋﺬر‬
‫ﺗﺎ ﺑﺎﺗﻮ ﭼﺮاﻏﯽ ﺑﻔﺮوزﯾﻢ ﺷﺒﺎﻧﮫ‬
{Bari buna özür dilemek için bizim evimize de gel de geceleyin
seninle bir mum yakalım, gecemizi aydınlatalım}
Müfred
‫ﺷﮭﺮ اﺳﺘﺎﻧﺒﻮل درھﺮ ﮔﻮﺷﮫ ﺻﺪ ﻣﮭﭙﺎرۀ‬
‫ﻣﺎل ﻗﺎرون ﺑﺎﯾﺪ و ﻣﮭﺮه زآھﻨﭙﺎرۀ‬

{İstanbul, öyle bir şehir ki her köşesinde yüzlerce ay parçası güzel var.
İnsanın Kârun gibi zengin, demir gibi sert olması gerek!}

