tut ki gecedir
tut ki gecedir
karanlık sıvaşır ellerine
camlardan
birden kırmızıya döner
trafik
ışıkları
kükürtlü dumanlar
yükselir
korkuya batmış
camkırığı adamlardan
tehlikeye büyür sakalları
tut ki gecedir
ihbarlar birer sansar
bir telefondan bir telefona
atlar
yeraltı örgütleri tetik üstünde
adres değiştirmiş silah kaçakçıları
fahişeler birbirinden
kuşkulanıyor
tut ki gecedir
kaatiller
huzursuz
hırsızlar sinirli
hainler
ürkekçedir
elleri telefona kendiliğinden
uzanıyor
ihanete gece müthiş bir gerekçedir
ihbarlar birer sansar
bir telefondan bir telefona atlar
ihanet bir bilmecedir

o vahim orospu
korkular su mudur süzülür parmaklarından
camlarda buğulanır soğuktan yalnızlığı
içinde bir ürperme eski yanılgılarından
aynı filmin ısrarla aynı yerden başladığı
kimliğini öğreniyor her defa başkasından
sonbaharda belma mı büyük rakılar içen
fuar'da göl gazinosu bıyıklı hovardalar
aynalar kırılmıştı mersin'de güzelliğinden
sabahlara kadar zincirleme telefonlar
İstanbulluymuş adı hülya boğaziçi'nden
ankara'da kar ıssızlıkları ne ses ne soluk
oryantal sevilay'dır ulus'ta bir pavyonda
saçlarını boyatmış küllü sarı hafif uçuk
ayaş'lı bir tüccar peydahlandı aklı fikri
onda
oysa haftaya nilgün samsun'a yolculuk
rakıya nurten başladı cıgaraya hümeyra
esrarı florya'da Süleyman'la denediler
futbolcu bir kopuk vefa'da oynadı bir ara
onu sevtap sanıyor birçoğu öyle bilirler
kaşları yok incesi kıvırcık saçları kara
beyoğlu'nda devriyeler / fahişeler akşamı
sarhoş değil iki kadeh rakıdır hepi topu
acaba çerkes miymiş adapazarı'ndan mı
kimin nesi bilinmez belirsiz soyu sopu
hafif oynatmış mıdır yoksa yalnızlıktan mı
kendi kendine konuşur o vahim orospu
t
geniş şapkalarıyla solgun kadınlar
t harfleri midir geceye uzayan
korkunç pelerinlere sarınmışlar
şehvet tutuşuyor dudaklarından
cıgara ateşleri iblis çağrılarıdır
büyük serüvenlere ölümün titrediği
soğuk bakışları gözlerinizde kalır
su yılanlarının içinde serpildiği
mahmuzlarında yıldız alıştırırlar
çizmeleri neon kıpkızıl yanmış
dişiliklerini silah gibi taşırlar
nasıl kullanılıyor anlaşılmamış
kısa devre
1.
hişt hişt sen misin
benim feriha
yorgun
saati söyler misin
çok var sabaha
neden sordun
boşlukta asansörler
elektrikler söndü
kısa devre mi
bir çığlık korkuyu böler
ay birden göründü
kıpkızıl değirmi
saatın fosforlu kadranı
saçlarındaki koku
çakmağın alevi
dağıtır insanı
bu garip tutku
bu çılgın sevi
gece bir yerde yeşil
cinayet yeşili
koyu mu koyu
içim rahat değil
telefonun zili
piç etti uykuyu
2.
ışıkları tutamıyorum
avuçlarımdan kayıyor
karanlık en büyük korkum
gece gittikçe çoğalıyor
halıda kan izleri buldum
cıgarası hâlâ yanıyor
cesedin başına oturdum
gözleri bir tuhaf bakıyor
bu çocuğu tanıyordum
yıllardır yalnız yaşıyor
bütün mektuplarını okudum
kimseyle anlaşamıyor
cinayeti otele duyurdum
telefonlar üst üste çalıyor
sabaha karşı başladı sorgum
polis öleni ben sanıyor
3.
camlar kararır ardında kış akşamları
anlaşılmaz maviler büyük eflatunlar
jilet yansımalarıyla şubat rüzgârı
içinde bir insan gibi büyür korku
siyah pelerinli / sakal bıyık duman
duvar diplerinden sızar gece yarıları
bir şehir bitmeden öbürü başlamıştır
birinin garında öbürüne inersin
bunda yağmur yağar öbürünün bulutları
iki ayrı şehirde birden mi yaşıyorum
iki ayrı insan olarak aslında aynı
orada vurulanın burada mezarı
kurtalan treni'ne gazel
kurtalan treni'nde unutulan bir kız
çocuğu
yıllardan kimbilir dokuz yüz kırk üç
müdür
sürdürür ömrü boyunca başladığı
yolculuğu
kurtalan treni'ni sanki rüyasında görmüştür
kederli bir yağmur içinde bütün camları
buğu
yolcuları bakışarak bir vahameti bölüşür
gece rampalarında yalnız bir devin
soluğu
uyku bastırmıştır cıgaralar
söndürülmüştür
sessiz bir öfkeyle büyür dışarda
simsiyah doğu
içkiye dalmış bir subay yok bir kadınla
öpüşür
karısı süheylâ hanım mı hâlâ okşayıp
durduğu
çünkü beykoz'da bırakmış siirt'te hayat
müşküldür
vagon penceresinden ayın gözlerinde
doğduğu
o kız çocuğu sabaha karşı gizlice üşümüştür
dudakları masmavi dağ istasyonlarının
soğuğu
ıslak bir gazetede tobrak nihayet
düşmüştür
haydarpaşa'dan beri her yolcunun
okuduğu
niğde'de elma sarılmıştır üstüne çay
dökülmüştür
nedir tren düdüklerinin çığlık çığlığa sorduğu
bir şehri terk ederken susmak bu kadar güç
müdür
kadere dönüştüren nedir sıradan bir yolculuğu
yıllardan attilâ ilhan dokuz yüz kırk üç
müdür
hani kurtalan treni'nde o kızın unutulduğu
yoksa bütün unutulanlar zaten ölmüş müdür
rüya bu ya
1.
ikimiz otobüsle uzak bir şehre
gidiyormuşuz
kars'a mı desek
ardahan'a mı desek
yollarda kar bulut mavisi / dağlar
duman
derin bir uykusuzluğa sarkmış yolcular
bir uçuruma sarkar gibi
tedirgin
ürkek
gizli böcek çıtırtıları şoförün radyosundan
camlar buğulandı
sabah oluyor
omuzumda
uyuyorsunuz

anlaşılmayacak şey mi ağır yorgunluğunuz
hanidir başkasının hayallerinde yaşıyorsunuz
kolay değil bir hayalden öbürüne yetişmek
belki bu gece yarısı acil servis'te hekim
kaza olmuş / durmadan yaralı getiriyorlar
("RH negatif taze kan aranıyor")
yarın o pavyon kızı ölesiye sevdiğim
onu neden sevdiğimi bir türlü anlamıyor
ağzı temmuz sıcağı bakışları sonbahar
sanki saman ateşi için için yanıyor
belki berber belki terzi / en iyisi kuşkusuz
öğretmen olmasıdır / tayini doğu'ya çıkmış
erzincan'a mı desek
artvin'e mi desek
ikimiz otobüsle uzak bir şehre
gidiyormuşuz
buzdan birer kılıç kavaklar yola çakılmış
kargalar patırtı kıyamet ansızın fırladılar
besbelli birazdan 'çay molası' verilecek
camlar buğulandı
sabah oluyor
omuzumda
uyuyorsunuz
2.
size bu akşamı hazırladım
ayıp mı oldu
dersiniz
şu küçük yağmuru kirpiklerinizde
parlayan
iki üç ağaç buldum getirdim / ıhlamur
ağaçları
komşulardan öğrendim bunları
severmişsiniz
size bu akşamı hazırladım
ayıp mı oldu dersiniz
bir avuç ışık serpeceğim
şöyle ankara
uzaktan
şunlar gece reklamları toz yeşili canavar sarı
belki yok balkonlarda hanımeli istersiniz
cankurtaran sirenleri karanlık sokaklardan
bilmem bulabilir miyim / gücüm bu aşağı
yukarı
size bu akşamı hazırladım
ayıp mı oldu dersiniz
biraz bulut saklamıştım geçen sonbahardan
mehtabın yaldızladığı bir deniz kenarı
koyduğum yeri unutmuşum
fakat görebilseydiniz
n'olur çabuk gelin manzara dağılmadan
fazla uzun sürmez hayallerimin ayarı
size bu akşamı hazırladım
ayıp mı oldu dersiniz
(betonlar soğudu / koğuş bir tabut gibi sessiz
yarıgeceyi saydım cezaevi saatından)
3.
bizi tanıştırmadılar evet yalnızım
eş dost arasında büsbütün yalnız
aslında kararsızım dilim dolaşıyor
gözleriniz olmasa konuşamayacaktım
hep böyle cana yakın mı bakarsınız
hafif koyu kestane az yeşile çalıyor
ne kadar istiyordum tanıştıran çıkmadı
nasıl çıksın derdimi kimse anlamıyor
bu cür’etimi bilmem bağışlar mısınız
bir kadın düşünürdüm / balansı
gülüşü bir çağlayan güneşle yıkanıyor
içinize ışık sıvanır bir kere duysanız
yıllar boyu bu kadınla yaşadım ben
her baktığım duvarda sanki o resim
yumuşacık kaşlar biçimli bir ağız
yüzü birden sonbahar düşünceliyken
hani utanmasam sizdiniz diyeceğim
bu cür'etimi bilmem bağışlar mısınız
hapisten yeni çıktım adım İbrahim
gözleriyle cellat
kalın mavi camdan bir duvara çarptım
hay allah / gözleriniz değil miymiş
üç gün üç gece oturdum resmini yaptım
bir de baktım paletimde mavi boya bitmiş
çünkü ne yeşim mavisi ne kum mavisiymiş
gizemli yanı dolu / hayli karışık bir iş
neden sonra lacivert anaforlar saptadım
arada pırıltılar leylak rengi meneviş
böyle göz mü olurmuş galiba karıştırdım
korkulu bir yolculuk bu / bir cehenneme iniş
mavi ala dönüşüyor biraz da mor yakaladım
ince bir yürek telaşı bir göğüs geçiriş
hayranlık korkuyla sanki yer değiştirmiş
bir ıslık duyuyorum jilet gibi bilenmiş
hain fısıltıları birden anlayamadığım
sehpanızın altındayım idamıma hükmedilmiş
zeynep beni bekle
zeynep beni bekle / gece ağaçlarına
yağmur çiseliyorum / cam tozu su beyazı
yalnızlığını mutlaka değiştireceğim
bir yaprak halinde süzülüp saçlarına
eski teşrin'lerden / kederli kırmızı
zeynep beni bekle mutlaka döneceğim
söyle kim önleyebilir buluşmamızı
geceleyin ışıkları söndürdüğün zaman
benim şiir kitaplarından sızan aydınlık
elinde uyuyakaldığın heyecanlı roman
pancurların çarpıldığı lodos geceleri
rüzgârın değil benim / pencerendeki ıslık
her akşam koridordaki ayak sesleri
yanlış çaldığını zannettiğin telefon
zeynep beni bekle mutlaka geleceğim
hem bu ne ilk ayrılığımız ne de son
pikapta eminağa acemaşirân saz semaisi
sokakta çocuklar saklambaç hırsız polis
hayat akıp gidiyor olsam da olmasam da
saati durmamalı ufak sorumlulukların
resmi bırakmadın ya / son çektiğin hangisi
bak mektuplar birikmiş yine masamda
fakülteler açılacak bak bugün yarın
zeynep beni bekle mutlaka geleceğim
başladığımız filmi birlikte bitireceğiz
kim ne derse desin içimde delice bir his
yağmurda sis düdükleri
imdat çığlıkları mıdır
bir felaketi mi duyururlar
anlaşılmaz
söyledikleri
salkım saçak çökerler karanlığıma
yalnızlığımı dağıtırlar
yağmurda sis
düdükleri
camlarda çehreler hayal meyal
aramızdan müthiş ayrılmışlardır
anlaşılmaz
niye öldükleri
son nefeslerini tasarladıkça
insan ısrarla ölümünü
yaşıyor
yağmurda sis
düdükleri
yürekte keder yoğunlaştıkça
bulutlar buz tozuna
yozlaşıyor
anlaşılmaz neleri
götürdükleri
sabahlar olur bir türlü uyuyamam
içimde sanki şilepler
çarpışıyor
yağmurda sis
düdükleri
ayıp resimler
can lâ'lin eyler ârzû yâr içmek ister kânımı
yâ rab ne vâdidir bu kim can teşne canan
teşnedir
bâk
rast 'zenci' peşrevi
susamışam visâline ireyüm andan öleyim
kadı burhanettin
1.bunlar insanı parçalar
kalın ay ışığından çıkardılar suratlarını
yamyassı burunlarıyla inanılmaz
zenciler
kıpkızıl ateş tozları gözlerinin akında
terlemiş dazlak kafaları çok fena
parlıyor
korku bulutları mıdır karanlığa
dağılmış
kadın mı erkek mi oldukları
anlaşılamaz
niyetleri kötü belli belirsiz
yaklaşıyorlar
gizli kokulara açılıp kapanıyor burun
delikleri
kimi neresinden yakalayacakları belli olmaz
belki köpek dişleri omuzlarınızı kesecektir
göğüslerinizi koparır mengene parmakları
dil pembesi bir dehlizde ağzınızı
kaybedersiniz
bunlar insanı parçalar çatır çutur yer
2.zenci çengi mi...
mavi yıldız sürmüş gözkapaklarına
dokunduğu yer patlıcan moru
gözlerine muazzam kirpik indirmiş
bir yanardağ ağzıdır dudakları
neon ışıltısı giyer çıplak gövdesine
zenci çengi mi şerare atlaması mı
tutuşmuş kasları tutam tutam alev
kıvılcım sıçratır değdirdikçe dişlerini
şehveti başına vurur çalkalandıkça
ayaküzeri kendi kendisinin olur
meme uçlarından birer mavi yıldırım
sarsıla sarsıla dişiliğini boşaltıyor
3.fokur fokur
oda yanmaz suya batmaz nîce câdudur bu
vahşi orman karanlığından
oyulmuştur
tutam tutam bulutları yiyen zenci
kadın
soğan zarı ter yürümüş kazıtılmış
kafasına
omuzlarının gücü yıldızları yukarda
tutuyor
memeleri ele avuca sığmaz birer
yılan
simsiyah saldırırlar hem hoyrat hem
yırtıcı
dolup ağzına bir teki bir yiğidi
boğabilir
yerle bir eder bir vuruşta dal gibi bir
kızı
sinsice pusuya yatmış memelerinin
arkasında
kirpiklerinden kanlı kızıl bir ateş
sızıyor
memeleri sanki erkekliğidir ayağa
kalkmış
az sonra fokur fokur sütünü
tükürecek
4.sunturlu bir karanlık
dudakları ateş aldı narçiçeği
sonra tırnakları dikenli alev
yer gök yangın sıcağı sarışın
gümüş bir çil lira parlaklığı
şehveti kristal gibi tınlıyor
sunturlu bir karanlık edinmeli
taşkömürü siyahlığında bir gece
niye zenci bir herif olmasın
bıyıkları masmavi mıknatıslanmış
duman fışkırıyor erkekliğinden
o kadar acıkmıştır ki aydınlığı
doyurmaya bir gece yetmeyecek
birkaç zenciyi kolayca içerebilir
gözeneklerinden sızmalı karanlık
bütün deliklerinden içine dolmalı
ayıp resimler
ders-i aşkın müşkilin yahya nice
halleylesin
söyleyenler kendini bilmez bilenler
söylemez
şeyhülislâm
yahya
1.
ateşten köpekler yalıyor
sütlü meme uçlarını
zebaniler kazımış cehennem yalazı saçlarını
azrail gelir
nefes nefese teslim alır elbet
yanardağ ağzı cinselliğinden
kazığa çakılmış kadını
2.
camların ardında çınar
camlardan yemyeşil yığılan güneş ışığı
acı sarı bir arı
vızıldar
vurup kendini o duvardan bu duvara
kadının bütün gözleri ışık bulaşığı
erimiş gümüş mü dökülmüş
öyle parıltılı ve yoğun
tırnaklarının yaldızı güneşi yansıtıyor
parmaklarını kımıldattıkça
sanki alüminyum
kadının pençelerinde oğlan çocuğu
on üç yaşlarında ancak
sarışın akça pakça
soyulmuş muz dersiniz
kokulu ve yumuşak
kadının altın dişleri her yanına batıyor
her değdiği yeri yakarak soluğu
dilinden kulak içlerine
ışık zerrecikleri bırakarak
kadın iri çekme burunlu
kırkına yakın
çıplak
ışık sızıyor hücrelerinden ter yerine
körpe erkekliğini kapmış oğlanın
- kendini tutmasa -
koparıp yutacak
3.
zümrüt bir oğlan singapur gözlü
gözkapakları yorgun
kirpiklerinin ağırlığından
kaşları kıl incesi kalem eğrisidir
vampir alı sürmüş dudağına
sesi umutsuzluğunun
dargın sesidir
aynasından kopabildiği saat
erkek girer yatağına
kadın uyur fakat
bir aygır yaratır sevdiği kadından
memelerinin arası kıvırcık tüylü
kasları düğüm düğüm halat
bir pipo yakmış ağzına
köpek dişleriyle gülümser
ay ışığı yansır dazlak
kafasından
4.
tuhaf şey
memeleriyle
solur
bin kocalı kadın
memeleriyle koklar
bulur avını
ateş kusar böğürtlen uçlarından
alevden birer portakal
içlerinde dönüp
duran
sanki arı oğuludur
iki salkım bal ve süt
buğulu uğultuludur
damarları mayi ve kalın
gizlice ağuludur
geceleri
ağır bir hırka gibi
yatağında bırakır uykuyu
kumsalda sevişmeye gider
bin kocalı kadın
dişiliği sarmal bir kuyu
bir canavarın ağzı obur
erkek yutar aralıksız
işitilmemiş doyduğu
çıra gibi yağlı ve sert
çıra gibi sarışın
bir yiğit
fena kıvırcık altın yüzüklü
lacivert üzerine iki it
bir kopuk kara ama yağız
kara bir yılandan farksız
aklı kıt
erkekliği cömert
daha bir sürü herif girer çıkar
kaygan küçüklü büyüklü
genizlerinde köpek hırıltıları
salyaları yapışkan
bıyıkları
köpüklü
tenhada
ıslık yalnızı bir kadındır
erkek eli değmemiştir
ömründe eline
5.
epeyce yaşlı
hantalca biraz
kapılardan sığmaz
erkek güzeli kadın
omuzları geniştir bilekleri kalın
gülmesi ısırmayı andırıyor
ensesi tıraşlı
külrengi saçlarını 'erkek' kestirmiştir
sık sık
arkaya tarıyor
balkonda rakı sofrası her akşam
eski hovardalar gibi 'ahkâmla' içer
'felekten kâm alıyor'
radyoda hüzzam faslı
çamlıca'da mehtap
tamam
arasıra çok fena dalıyor
cıgara paketinin arkasına hesap
aybaşında emlak vergisi
hisar'daki arsaya ne verirler
bekir'e yaş günü hediyesi
bakkalla hesap
beşer
biner"
kıvırcık
gece mavisi kirpikler
bunlar göz müdür göl yansıması mı
kadın güzeli erkek
gizli aynalarda kaşlarını alıyor
her defasında incelterek
bulutlarda kaçıcı bir ışık mıdır
şüpheli bir erkekliğe karışması
mı
tehlikeli bir kadınlığın
zehirli bir sarmaşık mıdır
yaprakları nemli
salyası yapışkan
bir türlü tutamadığın
erkek güzeli kadın
kadın güzeli erkek
dibinde fosforlu bir karanlığın
sabahlara kadar boğuluyorlar
nefes nefese sevişerek
6.
loş aynalarda durur
koyu kızıl izleri dudaklarının
aynaları doldurur
kurt gibi uluyan diri göğüsleri
girip aynalara dişlerini boynuna saplar
aynalarda çoğalan
o gözleri kanlı kırmızı
yeşil kirpikli kadın
rubaiyat
azade ser olurdum âsib-i derd-ü-gamdan
ya dehre gelmeseydim ya aklım olmasaydı
ziya paşa
zulmetmeyi yeğler o buzlu kadın sevmek
yerine
gözlerindeki soğuk elektrik
çakar ufkumuzda şimşek
yerine
kanı donmuştur / besbelli kılı kıpırdamaz
koparıp göğsünden yüreğini
uzatsan kan içinde
çiçek yerine
sürekli bir dalgınlıktır kuğu
buğulu bir gölde yalnızlık biriktiren
kederinden yolcuların boğulduğu
dağılan bir düşüncedir ağaç
yaprak yaprak sonbaharı getiren
soğuk karanlıklarda çıplak ve aç
döne döne sonbahara ulaştı yorgunluğum
uzaktan ölümün çanlarını duyuyorum
geceler uzadı sabahlar olmak bilmiyor
sürekli alacakaranlıkta hanidir ruhum
bir vapur gibi uğuldayarak
hışımla sırılsıklam
ansızın karşıma çıktı
gece
başıboş bir vapur gibi
kara sularıma girmiş
gizlice
o yol kesemez ben duramam artık
çarpışmamız
kesinleşti
ne korku ne pişmanlık ne yeis
en sessiz derinliklere içimde belki
senin
hasretini götüreceğim
sadece
yağmurlu kış günü
tenha bahçede çırılçıplak
mevsim ona beyhudedir artık ne soğuk ne sıcak
bu çınar ömür boyu yalnızlığa hüküm giymiştir
her gün bir parça ölerek süresini dolduracak
trenler katar katar
şu dağdağalı dünya garında gördüğüm
türlü çeşidi var
kimisi gümüştendir camları kesme billur
kimisi ahşap durduğu yerde tutuşur
kimisi sanki solucan uzar uzadıkça
kimisi düğüm üstüne sanki düğüm
kim olsan fakat hangisine binsen
nasıl binersen bin
değişmez varılacak son istasyon ki ölümdür
ölüm
korkunun kulak gibi çınladığı bir hicran
saatında
tehditlerle dolu bir kış doludizgin yaklaşıyor
yağmurların soğuk
kanatlarında
çevremde muazzam bir baş dönmesidir adeta
şehir
münzevi bir soru işaretiyim
simsiyah şemsiyemin altında
buz kuşları toz halinde iç ufuklarımıza
dağıldılar
yapraklarının kızıllığı söndü kapkaranlık
ağaçlar
görünmez bir devin sendelediği hissediliyor her
an
kan kaybediyor kan ağır yaralı sonbahar
sabah uyanırsın karanlıktır
ezan yağmurda dağılır
kuş yağar bulutlardan
açıklarda fırtına
telsiz işaretleri kayıp
vapurlardan
yemyeşil sonsuzluğa akıyor
eriyip sabah yıldızları bir bir
yaşlılar öldü
gençler yaşlanıyor
bebekler
doğacak
her an kendini yenilemektedir
yeryüzünde insan
serbest gazeller
dilde gam var şimdilik lûtfeyle gelme ey sürûr
olamaz bir hânede mihmân mihmân üstüne
râsih
gibi redifli gazel
yorgun kadınlar içtik
yalnızlıktan uğuldayan
tuzlu kan gibi
nice akşamlar devirdik
çengi kıyamet
'kızıl sultan' gibi
vurdukça mızrap
öyle yoğun bir melal
dağılır ki tamburdan
bastırır eski sevdalar
göz gözü görmez
duman gibi
su karanlıktır
ve kadehler boşalmış
leylaklar darmadağın
kıvılcımlar savurup narçiçeği
çöker bir daha başımıza gökyüzü
tutuşmuş tavan gibi
kanlı hesapları vardır
kıyamete kadar sürecek
ölümle şairlerin
kim bilir nerden bilecek
ne çığlıklar geçer daha dünyadan
attilâ ilhan gibi
an gelir
an gelir
paldır küldür yıkılır bulutlar
gökyüzünde anlaşılmaz bir heybet
o eski heyecan ölür
an gelir biter muhabbet
çalgılar susar heves kalmaz
şatârâbân ölür
şarabın gazabından kork
çünkü fena kırmızıdır
kan tutar / tutan ölür
sokaklar kuşatılmış
karakollar taranır
yağmurda bir militan ölür
an gelir
ömrünün hırsızıdır
her ölen pişman ölür
hep yanlış anlaşılmıştır
hayalleri yasaklanmış
an gelir şimşek yalar
masmavi dehşetiyle siyaset meydanını
direkler çatırdar yalnızlıktan
sehpada pir sultan ölür
son umut kırılmıştır
kaf dağı'nın ardındaki
ne selam artık ne sabah
kimseler bilmez nerdeler
namlı masal
sevdalıları
evvel zaman içinde
kalbur saman ölür
kubbelerde uğuldar bâkî
çeşmelerden akar sinan
an gelir
-lâ ilahe illallah—
kanunî Süleyman ölür
görünmez bir mezarlıktır zaman
şairler dolaşır saf saf
tenhalarında şiir
söyleyerek
kim duysa /
korkudan ölür
- tahrip gücü yüksek -
saatli bir bombadır patlar
an gelir
attila ilhan ölür
kim kaldı
silah atılmıyor
güvercin şakırtısıdır
şafakta yaldızlanan
şadırvanda su
ıhlamurlarda ezan
görkemli bir namaz uğultusu
heyhat
hamzabey cami-i şerifi'nden kim kaldı
kim kaldı eski selânik'ten
laternalar sustu
sürahiler tenha
tek kibrit çakılmıyor
kim kaldı ittihat ve terakki'den
o jöntürkler ki -'hariçten
evrak-ı muzırra celhederlerdi’-
o fedailer ki barut öksürürler
sakal tıraşları mavi
kırmızı bıyıkları biber
kim kaldı
müdafaa-i hukuk cemiyeti’nden
avcı ceketi
körüklü çizme
astragan kalpak
bazen 'ittihatçı'
hafif 'iştirâkiyûn'
öfkeli kaşları salkım saçak
kumral bıyıkları mahzun
hani felaket tütün içerler
ceplerinde idam fermanları
bellerinde söğüt yaprağı bıçak
ya millet meclisi'nde meb'us
ya kuva-yı seyyare'de asker
kadehlerde rakı
nazlı beyaz
vaniköy korusunun 'teşrinler'deki sisi
gramofonda incesaz
meyhane musikisi
o şenliklerden heyhat kim kaldı
ezeli dalgınlığımızın ıslığıdır ney
keman yanlış anlaşılmasından tedirgin
utlar vahim sorular soruyor
öldü nâzım şâmilof sarı mustafa
yıkılmış strasnoy ploşçat'ın saat kulesi
eski bolşeviklerden kim kaldı
harem-i hümayun
birer sırça kadehtir
soframızda yıldızlar
büyülü bir rakıyla dolar
pancurlar kırılır
mehtabın ağırlığından
odalar
o mâhûr şarkıyla dolar
uzanmış lâhûr şal üstüne
çubuk sefasına dalmış
siyah perçemleri belâ
elâ gözleri âfet
bir nevcivan ki / gönül
kanrevan
aşkıyla dolar
mülkün her ucu başka felaket
rumeli'den bozgun haberleri
anadolu'da isyan
arabistan'da veba
kazan kaldırmış yeniçeri
mehter vurur / payitaht
kılıç şavkıyla dolar
gizemli saray aynalarında
görünür kaybolurlar
yaşmaklı sultan çehreleri
gözleri kahrıyla dolar
boğdurulmuş şehzadelerin
körpe zambak boyunlarında
kaypak bir yılan yağlı ilmik
samurdan duvarlarına harem'in
çarpa çarpa uzar
sonsuza kadar çığlıkları
kubbeler
canhıraş bir yankıyla dolar
bakî'ye gazel
bir yerde vahim bir yanlış yapılmıştır
ne yadsımaya dilim varır
ne düzeltmeye gücüm yeter
meyyus bir papağan gibi tenhada bırakılmış
harıl harıl
içimdeki bozgunla söyleşirim
bir yaş gelir ki kadınlar
çekilir ortalıktan
esmerler birden çekimser
sarışınlar uzak
kumrallar vefasızdır
artık ne uyku ne durak
bir âfet biçerim imgelem kumaşından
müstesna bir sevgili
onunla söyleşirim
fazlasıyla edâlı
iyice rahşân
bakışları ebrûlî
serviler boşalır boşluklardan
bir mehtap karanlığına
gazelhanlar susmuş
çalgıcılar perişan
bir ben ki sabahlara kadar böyle
münzevi bir kanûnla söyleşirim
ne şair kalmış ülkede ne şiir
divanlar unutulmuş
mesneviler parça parça
ey şairlerin sultanı ey bakî
inanılmaz kafiyeler düşürüp yıldızlardan
(mefûlü mefâilü)
ruhunla söyleşirim
elde var hüzün
söyleşir
evvelce biz bu tenhalarda
ziyade gülüşürdük
pır pır yaldızlanırdı kanatları kahkaha kuşlarının
ne meseller söylerdi mercan köz nargileler
zamanlar değişti
ayrılık girdi araya
hicrana düştük
bugün
ah nerde gençliğimiz
sahilde savruluşları başıboş dalgaların
yeri göğü çınlatan tumturaklı gazeller
elde var hüzün
o şehrâyin fakat çıkar mı akıldan
çarkıfeleklerin renk renk geceye
dağılması
sırılsıklam âşık incesaz
kadehlerin mehtaba
kaldırılması
adeta düğün
hayat zamanda iz bırakmaz
bir boşluğa düşersin bir boşluktan
birikip yeniden sıçramak için
elde var hüzün
drang nach osten
(doğuya açılış)
bâtıl hemişe bâtıl-ı bîhudedir velî
müşkîl budur ki suret-i haktan zuhur eder
bâkî
1.raviyân-ı ahbar..
çocuk gözlerimle gördüm
taş değmiş gibi dağıldığını
güzellikleri soğuk
sevdalı sarışınların
kollarına girip boy aynalarına
götürdüm
içinde şamdanların kristal yandığı
bir büyük salonda
(viyana mıymış neymiş)
rugan çizmeli hassa subayları
anladığım
sırmalı üniformalar her rütbeden
boyunlarında 'imparatorluk
nişanı'
yanlarında 'murassa' kılıç
durup durup
içki kadehleriyle gırtlaklarına ateş
eden
eski viyana bir bilmeceymiş
küskün bir viyolonselin tamamladığı
tutkusal rus prenslerinin hiçbir zaman
anlamadığı
çetrefil mi çetrefil
kelimeleri birbirine geçmiş
çocuk gözlerimle gördüm
petrograd'daymışız fena geceymiş
tepsilerde çatlıyor romanof
bardaklar
votkanın öfkeli
şiddetinden
buz tutmuş neva
rıhtımlarında bulut dalgınlığı
kafkasya'lı balalaykaların coşup kanatlandığı
o şölen
o şölende narodnik
eldivenlerinden
bir kurşun bir kurşun daha
bir kurşun daha
çift başlı bir kartal gibi devriliyor çar
sarayın görkemli merdivenlerinden
az bir şey kalmış sabaha
çocuk gözlerimle gördüm
sedef kakmalı koltuğunda
kaç mevsim eskitti kadızade eşref
her dakika bir hâşim elinin ucunda
frankfurt seyahatnamesi
gurabahane-i lâklâkan
"gurub-u hûn ile perverde olan
kuşlar"
şimdi gel hatırlama
seferberlik'te o büyük sarhoşluk gecesi
küstah bir ay yükselir kanlıca
sırtlarından
mürüvvet hâlâ şarkı söyler
elinde def
"eşref... eşref..."
hâşim'siz olamazdı ama
tedirgin sabahlarında âşık paşa tarihini
okurdu
şeria cephesinde ölülerle kadeh tokuştururdu
rakı içtiği her akşam
bunun bir kumandanı varmış
(miralay ali osman)
herif berlin almancası konuşuyor
karargâh-ı umumî'de enver paşa'nın
gözbebeği
teşkilât-ı mahsusa'da çalışmış
cephede kendi rızasıyla bulunuyor
çocuk gözlerimle gördüm
kuleleri yağmurlu bir şehir
iç savaş yıllarından kazan
şehri midir
yıldızları düşüren silah sesleri
sakalları seyrek buhara'lı imamların
duaları ay ışığı camilerden
minareler tepeden
tırnağa sedef
nur vahidof bir kazak kurşunuyla
vurulmuştur
'mazlum ülkeler' kımıldar
asya'nın
içlerinden
sultan galiyef
'das kapital'i çevirir türkçeye
harıl harıl
yanında uzun namlulu nagant
tabancası
kabzasında
a
l
t
ı
n
l
a
i
ş
l
e
n
m
i
ş'b
e
s
m
e
l
e'v
a
r
çocuk gözlerimle gördüm
aya bulanmıştı
salkımsöğütler
gökyüzünde yıldız
imzaları
gecedir toz mavi bir köpek
uluyor
her ömre biçilmiş besbelli bir başka ölüm
bazılarını durduğu yerde şeytan mı örgütler
ağır bir yanılgının bitirilmesidir bazıları
yaşadığım hangi ömrüm
allende'yi vurdular Santiago'da akşam
mitralyöz kurşunlarını dişleriyle tutan
adamlar
tayland'da bir amerikan dolarına
bozuluyor
sokağa bir çıkarım
tamam
1943'de
stalingrad
her tarafta barikatlar
2.nâkilân-ı âsâr...
dersaadet'te
sabah ezanları
hicranlı bir heyecan doğurur
mürüvvet'te
boğaziçi'nde yaz sabahları
acayip soğuktur
sis basar
çilek pembesi mavi dumanlı san
işgal donanması içinde boğulur
uzak bir güverteden
dağılan bir vardiya çanı
sabah sabah
ürpertir insanı
manastır'da eskiden
cam çerçeve ayna
'askeri mahfel'de
ay ışığı dolardı bardaklarına
erguvan bıyıklı
'erkânıharplerin
henüz dönmüşler berlin'den
genç ağaçlar gibi yakışıklı
tekgözlükleri elde
omuzlarında pelerin
mürüvvet 'hassaten'
eşref bey'i hatırlıyor
kolağası mıydı neydi
'fevkalade kendinden emin'
dolu mavzer gibi korkutucu
bakışları küstah
adeta ısırıyor
o eski manastır ah
galiba bir düğündeydi
balkan harbi'ne 'tekaddüm eden' günler
havada siyah
toz halinde bir top uğultusu
redif kışlasında müzika-yı hümayun
çoluk çocuk avluya doluşmuş
yaşamak hüner
'mükerrer' bir yanılgı mıdır sabah
(o müz'iç / 'yeni bir hayata başlamak' duygusu)
güller vazoda buruşmuş
sisler mahzunluğunu dağıtıyor
kahvaltı sofrası çoktan hazır
harem'de balkona kurulmuş
gümüş bir fısıltıdır semaver
kızarmış ekmek kokusu
lacivert karanlığı
böğürtlen reçelinin
eşref bey'in uykusu oldum olası ağır
hele sabahları hiç uyanamıyor
rüyalarında 1324 / eski manastır
buğulu aynasıdır unutulmaz ümitlerin
gece mavisi atlarından iner
rap rap / ay karanlık 'mülâzim'ler
el basarak
'kur'an-ı azim-üş-şan' üstüne
yemin etmişler
tabanca ve bayrak
'mülkü zulümden kurtarmak için'
haklıdır üzülse de eşref bey
o günden bugüne
(yani dersaadet / rumî 1335)
ne tabanca kaldı ne bayrak
ne cumayıbâlâ'ya osmanlı bir kar yağıyor
ne serez'de mevlevi tekkesi
o müslüman ıslığı
bin yıllık görkemli ney
ne üsküp ne köprülü ne tikveş
iç köprülerini 'lahzada' yakarak
bir yıldırım düşmüş adeta gönlüne
'muazzam' bir kılıç gibi
devlerin kullandığı
elektrik yeşili ve çıplak
kirpiklerinde yangın isi
avuçları acımasız kara
ağzında sırtlan nefesi
etrafı bütün leş
gözlerinin önünden
gitmez o manzara
tüyden hafif bir güneş
taze yıkanmış üzüm aydınlığı
borazanlar 'içtima' çalıyor
talimat dünden
törene dördüncü batarya katılacak
(eşref bey'in bataryası)
anlaşılmaz bir sıcak
ortalık ana baba günü
yağlı bir fes kalabalığı dalgalanıyor
neferi zabiti esnafı işçisi
arnavut türk ve rum
yahudi ve bulgar
makedonya dağlarının özgürlüğünü
gözlerine işlemiş komitacılar
iplik iplik kan
ateş menekşesi
'hürriyet' birdenbire açıklanıyor
binbaşı vehip bey tarafından
çıkmış top arabasının üstüne
(altmış numaralı top arabası)
konuşan sanki topun namlusudur
yani vatan
3.şöyle rivayet ederler kim...
kanlıca'da
kadızade eşrefin yalısı
nedense bu yıl gözü yaşlı 'teşrinlerin
içi paslı ve kötümser
kafeslerin ardında yağmur şakırtısı
su dumanı savrulur ağaçlardan
her çakışında şimşeğin
maytap yeşili kediler
olmadık bir yerinde
tutuşur gecenin
işte selamlıktan
metroviça'lı sabri hoca'nın
'tecvit üzre' kur'an-ı kerim 'tilâveti'
sesinde saygısız bir iman
bağışlamak bilmez bir tanrının
karanlık heybeti
metroviça'lı sabri hoca / evet
93 muhaciridir balkanlar'dan
dur otur bilmez / ceddine rahmet
yoğun sakalları
kirli sarı
sanki burun deliklerinden
katmerli ve kalın dökülen
nargile dumanları
elbette mürüvvet
bir şair hayalidir fağfurdan
elleri süt mavisi gözleri ebru
sonbahar sisleriyle buğulu bir kuğu
aklından bir türlü çıkmıyor
hayret
o sandal sefası hani bir gece geçen yaz
eşref bey'le beraber emirgân'a doğra
yanmış kibrit kokuyordu hava
bahçelerde fosforlu çiçekler
çınarlı kahvede gramofon çalıyor
gönüllerde sevda
yaldızlı ve titrek
yankılarla zenginleşerek
uçuşur zil sesleri parmak
uçlarından
memeleri üryan eflatun çengilerin
ağızları gül goncası
kalçaları şimşek
her akşam böyle bir 'hünkâr sofrası'
sieber 'paşa'nın 'müstesna' hareminde
zerde ve pilav
baklava ve börek
hilafsız adam boyunda ayaklı
şamdanlar
telkâri .gümüş
o sarhoş loşluğuna usulca gömülmüş
pembe yanakları yağlı yağlı parıldayan
'azametli' almanlar
eczacı gessler
mühendis scheidemann
'bağdad demiryolu
kumpanyasından
soluğunda dağların mavi soğuğu
amanos tünellerinden henüz
dönmüş
ağır yol yorgunluğu
kulaklarında tef
bu akşam da gelmedi yüzbaşı schröder
boğaz'daki o yalıya davetliymiş
(çepçevre salkımsöğütler)
zeynep adını dilinden
düşürmüyor
sevdalı bir türk kızı esmer
camların önünde oturur
elinde gergef
sieber 'paşa' anlatır durur
bu 'mülkün' parçalanmasını içi
götürmüyor
hah hah hah
ne yapıp yapıp
'yekpare muhafaza
edilmeliymiş'
hah hah hah
bir 'lokma-yı şahane'de yutabilmesi
için
kayzer hazretleri'nin
bir taksimle uyanır o görünmez
tambur
sultanı yegah
kayısı bahçelerinde şam-ı
şerifin
mübarek sahur zamanları
ay ışığında yarasalar
yıldızlardan
yağmur
kederli bir dalgınlık sarar
'yıldırım orduları'ndan geride kalanları
ne yapsalar kurtulamazlar
ah nasıl unutulur
nasıl unutulur
şehrin düştüğü akşam
ışıklar sönmüştü ansızın
sokakları bedevi bir karanlık
dolduruyor
karanlığı paldır küldür atlılar
iç mahallelerde yangın
yalazı camlara
vuruyor
bir ara faysal görünmüştü
sakalı yaldız tozu
kibirli bir
hayalet
soğuk mavi birisi var
yanında zehirli sarışın
lawrence adındaki İngiliz
casusu
elbette odur
karanlıkta gözyaşları damla damla tambur
bir eski rüyadan çağrışımlar / evet
miralay ali osman bey'in beşli revolveri
cemal paşa'nın beyrut'ta astığı araplar
nablûs karargâhı'ndaki içki âlemleri
'münzevi ve mükedder' eşref bey
sabah ezanları köyden köye yayılıyor
hey gidi hey
'mülk' sözde osmanlı'nın ama
alaman'ın elinden
İngiliz alıyor




Alışılmışın dışında, kendine özgü bir
söyleyişle yazan şairin,
YASAK SEV İŞMEK, şiir estetiği
bakımından olduğu kadar,
konu dağılımı bakımından da en ilginç
kitaplarından birisidir.
ATTİLÂ İLHAN, sonradan çok
geliştireceği klasik Türk şiirinden
yararlanma deneylerine önce bu
kitabındaki şiirlerle başlamış, bu arada
’Ç KOÇAKLAMASI', 'MEHMET
SIRADAĞLARI' gibi şiirleriyle de halk şiiri
geleneğinden yeni bir yararlanma biçimini geliştirmiştir.
YASAK SEV İŞMEK, ATTİLÂ
İLHAN'ın SİSLER BULVARI /
YAĞMUR KAÇAĞI dönemi şiirlerini
ulaştırdığı yeni aşama
bakımından da önemli bir kitaptır.
'YASAK SEVİŞMEK',
'ELİMDEN GELEN BU' gibi şiirler
bunun dikkati çeken örnekleridir, bunların yanısıra 'BİRAZ PARİS'
bölümü bütünüyle bu
yeni aşamanın ürünüdür. Kitaba şiirlerin
yazılış özellikleriyle
ilgili 'meraklısı için notlar' eklenmiştir.
BİLGİ YAYINLARI : 192
ATTİLÂ İLHAN, BÜTÜN ŞİİRLERİ: 6
Birinci Basım 1968
İkinci Basım 1971
Üçüncü Basım 1976
Dördüncü Basım 1983
Beşinci Basım 1991
Altıncı Basım 1993
Yedinci Basım 1996
Sekizinci Basım
Mayıs 1999
BİLGİ YAYINEVİ
Meşrutiyet Caddesi, No: 6/A, Yenişehir 06420 /
Ankara
Telf : (0-312) 434 49 98 - 434 49 99 - 431 81 22
- 434 12 71
Faks: (0-312)431 77
58http://www.bilgiyayinevi.com.tr
e-mail: info@bilgiyayinevi.com.tr
Sakarya Caddesi, No: 8/A, Kızılay 06420 /
Ankara
Telf : (0-312) 434 41 06 - 434 41 07
Faks: (0-312) 433 19 36
BİLGİ DAĞITIM
Narlıbahçe Sokak, No: 17/1, Cağaloğlu 34360
/ İstanbul
Telf : (0-212) 522 52 01 - 526 70 97
Faks: (0-212) 527 41 19
ATTİLÂ İLHAN
Bütün Şiirleri
6
Yasak Sevişmek
BİLGİ YAYINEVİ
İçindekiler
Yasak Sevişmek 5
biraz Paris 8
1°. place pigalle 8
- 2°. place blanche 9
- 3°. place clichy 11
yanlışlık balladı 12
-1°. Josiane 12
- 2°. saksonya düşesleri 13
- 3°. Margot 14
- 4°. tombul magda 15
BİN MISRA KAÇAK SONBAHAR ELE
GEÇİRİLDİ 17
- 1°. yalnızgezer 18
- 2°. semplon treni 19
- 3°. Venedik 21
- 4°. üç yaşamak 22
- 5°. savcılıktaki ifademdir 24
yasak sevişmek 25
yaş kırktan yukarı 27
ölmek yasak 29
demirboğan 30
artı sonsuz 31
exodus 32
ağustos mızıkacıları 34
karanlığın tadı 36
ben artık küsüm 39
yasak sevişmek 40
elimden gelen bu 41
usturanın ağzında 42
gitmek süleyman şahkulu 43
yüksek gerilim 44
yorgunlar sendikası 45
ç koçaklaması 48
ç koçaklaması 49
osmanlı kasidesi 51
mehmed sıradağları 54
şehnâz faslı 56
dersaadet 57
eski Rumeli 60
-1°. Karşılama 60
- 2°. hânende müjgân'ın son günleri 61
- 3°. mülazim ihsan bey'in son günleri 63
müjgân 'a aşk şarkıları 64
-1°. 64
-2°. 65
-3°. 65
-4°. 66
hasköy bahriye kahvesi 67
1°. hasköy bahriye kahvesi'ne gazel 67
- 2°. hüseyin avni bey 68
- 3°. yüzbaşı "kazbek" rıza'ya beşleme 69
- 4°. hisarlı ifâkat hanım 71
- 5°. ifâkat hanım'a şarkı 72
- 6°. spartakist niyazı bendeniz 73
- 7°. bahriye kahvesi'nden ayrılış gazeli 74
bir özge muammer bey 76
1°. o nihavent bahçe 76
- 2°. muammer bey'in karanlığı 77
- 3°. karantina'lı despina 78
- 4°. muammer bey'in aydınlığı 79
- 5°. sarmaşıktı yalı 81
çalar saat 82
meraklısı için notlar 89
"... bir tarafım, böceklerinden yıldızlarına kadar
kâinatın kalabalığını ve dünyanın dört
bucağında
kaynaşan insanları burnumun dibinde
hissediyor,
onlarla beraberim, onların içinde; bir tarafım ise
yapayalnız, öylesine yalnız ki bunu, bu hissi
ömrümde ilk defa duyuyorum; kederden boğuluyorum bazen, bir tarafım boğuluyor, bir tarafım
ama
boğuluyor, bunu, bu yalnızlık duygusunu, bu
kahrolası kederi yenmem lazım..."
nâzım hikmet
biraz paris
tu es debout devant le zinc
d'un-bar crapuleux
tu prends un cafe â deux sous
parmi les malheureux
apollinair
biraz Paris
1°. place pigalle
telefonlarla geldi telaşlı ve ürkek
birdenbire geldi beklemiyordum
hayli dargın sesi kalın ve titrek
umutsuzluğuma geldi oysa yorgundum
üstelik incittim de istemeyerek
akşamdı Samanyolu patlamıştı
bütün sacre coeur silme akordeon
mulhouse’lu muydu neydi işte unuttum
ilk yudumda ağlamaya başlamıştı
şakakları ter içinde gece saat on
kibrit aranıyor göğüs geçirerek
bütün sevgilerinde yanılmıştı
bir omzuna almış sanki gökyüzünü
dudakları masmavi alsace lorrain
yüzü cermenlerin en eski hüznü
hölderlin bakıyor sisli gözlerinden
ellerini şöyle okşayacak oldum
duydum nabzının gök gürültüsünü
adı yağmur mu güz akşamüstü mü
uzak bir panayırda ip atlayan çocuklar
dalgalar vurdukça sarsılan mendirek
gecesi kaydı mı nedense beni arar
dilinde özürler bilerek bilmeyerek
zenciler çaldı mı cazın hali başka
çinlinin biri kendini siliyor
oturduğu yerde içtikçe eksilerek
barın camlarına orospular çiziliyor
özlem büyük korku epeyce şaka
telefonlarla geldi telaşlı ve ürkek
birdenbire geldi beklemiyordum
hanidir içimden bir başkası geçiyor
gözlerim hanidir ondan uzakta
hölderlin'i bırakmıştım artık sevmiyordum
- 2°. place blanche
bir çocuk kemancı akşama dağılan
aseton kokulu erkek orospular
incecik kaşlarını çalmış kadınlardan
kirpikler takınmış karanlıkta uzar
bir zenci ansızın kırılır yalnızlıktan
dumanlı bir şişe sanki damar damar
belki sakal bırakmayı geçirir aklından
belki red star'da kaleci oynamayı
geç oldu saat korkuları çaldı çoktan
sokak ağızlarında Cezayirli itler
cyrano kahvesi'nde tastamam bekliyorum
gelmeyecek misin yoksa gelmeyecek misin
suçlu suçlu çıkarak uykusuzluğundan
günlerdir kötümsersin tasalar içindesin
durup durup uzaklan dinlemektesin
yoğun sesler aranıp çocukluğundan
o gece verdiğin kitabı okudum
içim bir çam ormanı rüzgâr dolaşıyor
mösyö fernand gitmiş az önce sordum
kızlar deli deli üstüme güldüler
kızıl çizmeli berthe hep öyle çirkin
küçük lili lejyonerle yaşıyor
nasıl olduysa oldu plakta sesin
sokak ağızlarında Cezayirli itler
cyrano kahvesi'nde tastamam bekliyorum
gelmeyecek misin yoksa gelmeyecek misin
- 3°. place clichy
büyük harflerle yazılır asfalta gözleri
cıgarasını fren lambalarından yakar
sarışın bir hergele sevmişti isveç'li
sokaklarda resim yapardı geceleri
kaşlarını alırdı dudaklarını boyar
kaç ülkeden çıkarılmış serseri
yalnızlıklarını eklediler uç uca
otellerden bir otel sabaha karşı
gare de l'est'de neonların dilsiz telaşı
kız sevilmekten yorgun oğlan bulmaca
marsilya'dan yazar bir arkadaşı
haydutluğuna çağırır gündüz gece
iki yalnızlık da başına kaldı
jarry sokağı'nda marie-madeleine'in
eskiden gülerdi parlak bir gülüşü vardı
artık boş vagonlar gibi gözleri derin
aşağılık bir yerinde içlenmelerin
çoktan iflah etmeze çıktı adı
yanlışlık balladı
-1°. Josiane
ben yanlışlıkla sevdim josiane'ı
burgonya dükü'nün şatosunda
mecnun'dum leyla'yı arıyordum
anlayan olmadı bu yanlışlığı
akıl sır ermez işlerin sonunda
kral henri'nin şövalyesi oldum
burgonya dükü'nün şatosunda
josiane öfkenin uslandığı yer
klavsenlerin tanrıya ulaştığı
ermişler dua eder uykusunda
güldü mü gözlerden sırrolur
kara cizvitlerin fısıldaştığı
burgonya dükü'nün şatosunda
başında haçlılar'dan bir yağmur
ellerinde süt beyaz karanfiller
kanıma susamış burgonya beyleri
niye josiane'ın fikrini çelmişim
kışkırtmalar uzaktan gözdağı vermeler
yoluma çıkmalar acquitaine korusu'nda
josiane tutsak ne yer ne içer
ve ben bir güzel çarmıha gerilmişim
burgonya dükü'nün şatosunda
- 2°. saksonya düşesleri
porselen güzeli saksonya düşesleri
kullanırsa kayzer'in göklerini kullanır
ırmakları durdurur birazcık küsmeleri
dişleri parlamasın ilkbahar ayaklanır
şatonun göllerinde alımlı kuğular
yaslı bir yalnızlık gibi durgundurlar
porselen güzeli saksonya düşesleri
serçenin kanadından bile gocunurlar
peki bu filmde ben de oynuyor muydum
neden şahlanıyor altımdaki at
acaba rolüm neydi nasıl unuttum
evet gün bu gün saat bu saat
uç beyi değilim ama beç toprağında
yaşlıca bir yolcu sirkeci garı'nda
içinde eskimiş bütün hevesleri
yoksulluk çizgileri dudaklarında
porselen güzeli saksonya düşesleri
bach'ı bırakamaz ıtrî'ye gelemezler
yanlışlıklar geliştirir benimsemeleri
onlara benzeyemem bana benzemezler
bu tren götürse de aydınlıklarına
karanlığım kalacak onların yanına
orgların ormanında şenlik geceleri
boya diye sürecekler gözkapaklarına
- 3°. Margot
bakmayın margot'nun taşıdığına
bu gözler masmavi bavyera markizi'nin
öfkesi sığmıyorsa kadınlığına
onun değil Venedikli bir hergelenin
erkekliği ne güzel kadınlığı çirkin
piposu tam gelir orospu ağzına
hele tekgözlüğünü arsen lüpen'in
takınca varılmaz büsbütün yanına
margot'nun fırçasından sevmek kadınları
pirinçten dökülmüş sarışındırlar
salındılar mı prenses çalımları
heybetli göğüsleri nar gibi çatırdar
kadınlıklarında bir fazlalık var
ipek aydınlığında yüksek alınları
parmak uçları aseton kokar
kalçaları dağıtır kadife salonları
margot'nun yanlışlığı kadınlığında
aynalar aldanır onu kim aldatsın
kendini sevmesi hoyrat çıplaklığında
en yoğun noktası yanlışlığının
erkeğim sandığı her anda kadın
sırılsıklam erkek her kadın anında
iki ucu cehennem yaşantısının
iblis bıçağını biliyor ortasında
- 4°. tombul magda
nerede anarşist bir kibrit çakılsa
dudakları orada tombul magda'nın
saçları besbelli kirpiklerinden kısa
gözleri en uzak gökyüzü polonya'nın
prens kropotkin'i eğer okumasaymış
varşova'da belki üç çocuk anasıymış
gönüllü sürgünü paris'te başlamış
paris'te bitecek polisler bırakırsa
saçları besbelli kirpiklerinden kısa
sesi şalyapin'in sesinden kalın
magda'nın derinliği bakunin'e doğru
bir kere kendini yanlış tanımlamış
iç yaşantısı el bombalarıyla dolu
dış yaşantısı bütün alkole kaymış
erkekliği yüksek bir koca bulabilse
zehirini akıtırdı ona hiç değilse
gizlice diş biler içinden herkese
yaşamaktan çok ölmeye yakın
öldürmeye değil sakın aldanmayın
aklınca aldatıyor böyle sağı solu
BİN MISRA KAÇAK SONBAHAR
ELE GEÇİRİLDİ
iki sonbahar kaçakçısı
dün İzmir'de yakalandı
şair olduğunu ileri süren sanık ve İtalyan
sevgilisi ilk sorgularından sonra tutuklandılar
et je les ecoutais, assis
au bord des routes
ces bon soirs de septembre
ou je sentais des gouttes
de rosee â mon front
comme un vin de vigueur
rimbaud
- 1°. yalnızgezer
bir ağaç soyunur pencerelerimde
hangi yabancılığa kendimi atsam
alımlı bir kadın kurak gecelerimde
giysilerin kınından sıyrılmış yalın
tepeden tırnağa vücuduma tamam
yeşil sarıklı bir çınar eğer İstanbul'daysam
belki küçüksu'da belki büyükdere'de
ney ıslıklarıyla pırıltılı darmadağın
eğer paris'teysem şanlı bir atkestanesi
bolonya korusu'nun aydınlık gemisi
en kuytu limanında bir neuilly akşamının
İzmir'deysem eğer ya bürümcük bir karabiber
ya dikenli bir palmiye ağustos delisi
ayışığında ya da bir turunç ağacı
yıldız serpintileriyle sırılsıklam
kadınsa o bildiğiniz bıçak sırtı kadın
her şehirde güzellikler değiştirerek
bazen konyak kıvamındaki sarışın
bazen gerçek mi yalan mı anlayamam
yukardan kahkahasıyla neredeyse erkek
elinde isteklerin delimsirek kırbacı
bazen gergef işler mendelsohn sokağı'nda
parmak uçlarında rönesans nakışları
gizli çiçeklerle süsler karanlık kışları
vahşi bir takımyıldız yalnızlığın ağacı
bir uzay panayırı kurulmuş pencereme
yüzlerimi aranırım hiçbirini bulamam
ensemde düşten bozma kadınların kıskacı
erkekliğim azalır git git şairliğime
o kadar uğraşırım yalnızlığımdan çıkamam
- 2°. semplon treni
bu iş lozan'la cenevre arasında oldu
semplon treni gecenin gözlerini oyuyordu
bir ben uyanıktım bütün kompartımanda
bir de’cenova elleri avuçlarıma sığınmış
camlarda leman gölü yamyassı uyuyordu
hoyrat alp dağlarının ağırlığıyla ezilmiş
bu iş birdenbire oldu hiç hazırlığımız yoktu
benim sigortalarım yanmıştı cenova çocuktu
uykulu gözleri uzun kirpikleriyle gölgeli
böcek çıtırtıları bilezikli saatinde
saçları omuzlarıma akan altın yeşili
çocukluğundan titrek bir mandolin aklında
bense bin mısra kaçak sonbahar götürüyordum
tren yavaşlayacak olsa gizliden ürperiyordum
üstelik tıraş olmamıştım midem bozuktu
bir biz uyumuyorduk bütün kompartımanda
öbürleri her biri bir başka dilden uyumuştu
doktor lariviere elbette fransızca uyumuştu
dachau kampı'nın komünistler barakasında
nasıl kar yağıyordu uykusu buz tutmuştu
karnına saplı paslı bir mızraktı açlık
uzakta duman içindeki nöbetçi kuleleri
miss higgins beygir dişleriyle İngilizce
uyumuştu
bir genç kız soyuyordu harıl harıl uykusunda
durmadan göğüslerine kocaman erkek elleri
ne dilden uyuduklarını bir türlü anlayamadık
iki zenci öğrenci ağızları kalabalık
düşlerinde nazlı muz ağaçları hurmalıklar
gözlerinde patrice lumumba'nın gözlükleri var
bu iş lozan'la cenevre arasında oldu
nasıl olduysa oldu hiç hazırlıklı değildik
artık cenova benim gözlerimle bakıyordu
ben onun bakışlarını kullanmaya başlamıştım
kanı damarlarımın ağacında akıyordu
tozlu karanlığım aydınlığına bulaşmıştı
büyük bir yaşantıyı birdenbire eskitmiştik
İtalyan sınırını gök gürültüleriyle geçtik
televizyon antenleri metal şimşek böcekleri
demir kapıların ardında yağmurlu
gümrükçüler
- 3°. Venedik
bir katedral koparıp ortaçağ bulutlarından
yığdılar çan sesleriyle san marco meydanı'na
rüzgâr susar susmaz pencereleri açtım
soluk yeşil bir balıkçıl sokuldu yanıma
dedim uyandın mı dedi çok üşüyorum
yorgunluk çizgileri çekilmiş alnına
yoksulluk gölgeleriyle savaş yıllarından
soluk yeşil bir balıkçıl sokuldu yanıma
adımı duyar duymaz uçuk dudaklarından
sevmek sorumluluğunu titreyerek anladım
dedim karnın aç mı dedi çok üşüyorum
dedim uzay ıslıkları yıldızların arasından
dedi vapur yanaşmış sabah karanlığına
dedim bu monteverdi venedik saraylarından
dedi tut ellerimi dedi sakın bırakma
dedim korkuyor musun dedi çok üşüyorum
- 4°. üç yaşamak
bir vuruşta kim kalbimi bulabilir
el değmedik yerlerimde saklıyorum
bazen adımın son harfinde gizlidir
bazen ben bile bulamıyorum
gökyüzünde bir yere çekilmiştir
venedik son telefon çaldığım şehir
almanca vapurları anlayamıyorum
iki ambar kimsesizlik yüklemişler
biraz hamburg oldukça rotterdam
marsilya'dan akordeon gülüşmeleri
batı yansımaları uzak camlardan
tanıdık bir limana demirlemişler
bir kanun taksimiyle uyanıyorum
İstanbul son tutuklandığım şehir
şarkılar söyleyeni azaldıkça güzelleşir
en güzel şarkı eylül'ün getirdiğidir
alacakaranlıktaki yalnızlık sesleri
içimize uçuşan çınar yapraklarından
çekilip gitmekler mi buluşmaklar mı
her sabah çocuk her akşam adam
bir bakışta tanıyıp gönüllü sürgünleri
paris son kapaklandığım şehir
- 5°. savcılıktaki ifademdir
biz aslında iki kişiydik
cenova'yı gümrükte tuttular
kaçak sonbahar sokuyormuş
hırsızlama bir ay incecik
yüz papel bilmem kaç kuruş
kadınlığı benden sorulur
adımı kaptana tamamladı
düşecek olsam eli kolumda
yadsımak kalleşlik olur
şiirlerimi ilk o anladı
metresim oldu sonunda
cenova saçların ne uyanmak
şişelerin birden patlaması
zilzurna ıslanan kirpikler
gözyaşı bir karış üç parmak
yolculuğun sonuna yaklaşması
bir günün beyliği beylikler
ben varsam onunla varım
kanımız kontakt kırmızısı
eşzamanlı vurur yüreğimiz
bu kaçakçılığı ben tasarladım
gemide saklayıp şarkımızı
karaya indim tertemiz
ya onu bırakın ya beni tutun
benim sonbaharı kaçıran
işim gücüm kaç türlü yağmur
geldim işte ne soracaksanız sorun
cenova'nın dalgası attilâ ilhan
öteki adı yılanlı çukur
yasak sevişmek
"... j'ai appris aussi gu'une vie ne vaut rien,
mais
que rien ne vaut une vie..."
andre malraux
yaş kırktan yukarı
yağmur akşamlarında fayton çıngırakları
yoğunlaştırır nedense ayrılıkları
hele güller açılmışsa yaş kırktan yukarı
ne yanından baksa yaşadıkları
insana noksan görünür solgun ve sarı
hani şubattı ilk defa kelepçeliydim
şaşkınlığımdan çıkmasını bilmeliydim
çocuk da olsam büyüktü yüreğim
o dumanlı ayazda yine titremeli miyim
yanlış uyandığım kış sabahlan
hani İstanbul'u ilk tanıdığımda
bir karanlık edinmiştim sansaryan hanı'nda
korkunun böcekleri nemli duvarlarında
bazen ter içinde hatırlarım da
yüzümü basar bir ölünün sakalları
kırk dokuz kışını bir yol daha yaşasam
ubangi-şari'ye gitmeye kalkmam
margot'yu bıraktığım bulutlu akşam
camlar kar suyundan sırılsıklam
kulaklarımda notre-dame'ın çanları
sabahın tamtamlarıyla sarsılan sarhoşlar
beyoğlu'nda cam çerçeve bırakmamışlar
lokomotif hışmıyla bitiriverdiğim kışlar
sonradan nasıl bütün yıla yayılmışlar
çıkarıp aradan sonbaharı ilkbaharı
paris'e yabancılar lejyonu'nu sormuşum
ağır bir gong gibi kımıldamış ruhum
gerçi gök mavisi lejyoner umutsuzluğum
içinde angela'yı büsbütün unutmuşum
fakat aynaya baksam kocaman dudakları
neuilly'ye uğrarsanız belki de ordayımdır
atkestanelerine kar yağmaktayımdır
seine ne kadar puslu uslu ve ağır
gecemi aydınlatan haendel sarmaşıklarıdır
üst üste katlanarak içimden yukarı
İstanbul'dan dört beş yılı silip atacaksın
yaşantın küçüldü mü yaşadım saymayacaksın
bitti sandıkları an yeniden başlayacaksın
hatta gülümseyerek belli belirsiz dargın
göğsünde yalap yalap yanardağ şarkıları
ölmek yasak
daha önce bıçaktan hiç su içmedim
hiç kısılmadı kerpetene bıyıklarım
gururlu bir gemiyim oldum bittim
sabah olur yelkenlerimi saklarım
özgürlük dediğim yerde demirledim
üstüme varma bulutları tutamam
böyle paldır küldür gideceklerdir
gelmezsen farketmez kimseyi aramam
asıl sevdiklerim en içimdekilerdir
onlarla yaşarım eğer yaşarsam
olur mu gecemi yeşile çalmak
yıldız çivilemek parmak uçlanma
ölüm kadar çabuksa eğer yaşamak
hiç doğmamayı isterdim ama
bir kere doğmuşum ölmek yasak
demirboğan
benim bu kaldırımlara yazdığım yazıyı
silerse demirboğan siler yoksa hiç
bir yerinden fena halde kirletmiş yaşamayı
her akşam orospu çocuğu her sabah piç
her saat başında bir karanlığa dönüyor
en büyük özgürlük ölmekmiş deniyor
sakın ha adamı boğuntuya getirirler
ölmek kolay karanlığın arkası görünmüyor
hem yaşamak üzerine aynı şeyi dediler
hepimiz en azından kendimize mahkûmuz
demirboğan'ın salyası özellikle kuduz
bir ceset görmesin çarşambadan çarşambaya
yeryüzüne sığamıyor yüzde doksan dokuz
'mevcutlu' gidecek öteki dünyaya
iki polis arasında bilekleri kelepçeli
asmalımesçit'teki eski bizans oteli
her yağmuru itçesine camlarında toplayan
sabah olmayı bıraktı gitti gideli
beyaz bir kontrabas gibi demirboğan
şimdi başını sokacak bir telgraf arıyor
artı sonsuz
yağmurun yerden göğe yağdığı
bu gece yasak bölgedeyim
büyük çingenelerin çaldığı
kaçak silahların içindeyim
sevişmek kapısının kapandığı
bir nabız yoklar ki daima
hızlı bir nabız yoklar elim
öpüştüklerim hırsızlama
çirkin bir ağızda dişlerim
bir bıçak değer dudağıma
gök yarıldıkça şimşeklerden
soğuk aynalarda kilitliyim
tırnaklarımdaki elektrikten
su gibi erir iliştiklerim
kıvılcımlar uçar kirpiklerimden
doğumdan öncesini yaşıyorum
henüz belli olmadı kimliğim
vücudunu arıyor ruhum
bir yerde atomun çekirdeğiyim
bir yerde artı sonsuzum
exodus
miyop yahudilerden korkarım
sanki elleriyle ağlıyorlar
işleri güçleri sonbahar
geçen harpten hatırladığım
yaşamak hesabında yarım kalmışlar
ölmek hesabına katamadığım
bulvardaki alarm akşamları
yaprakları gittikçe azalan
ne kadar geçse de aradan
kurşuna dizilmek kadınları
gözlükleri yağmurda buğulanan
hâlâ karanlık alınları
gök daha kirli her sürgünden
nazi avlularındaki soğuk
büyük bir boşluğa yolculuk
isli karartma şehirlerinden
çok uzak bir mozart çarçabuk
okuldaki temsil günlerinden
miyop yahudilerden korkarım
baksalar da sanki görmüyorlar
içlerinde hazır açık bir mezar
harp bitti biteli kapatamadığım
yaşamak hesabında yarım kalmışlar
ölmek hesabına katamadığım
ağustos mızıkacıları
bitmeyecek bu benim alıp başımı gittiğim
senin için kaç İstanbul değişerek
yeniden başlamak halinde sevdiğim
gökyüzünü en güzel yüzünle düşünmek
bitmeyecek delilikler biriktirdiğim
her akşam uyanıp bir başkasında
o parkta yine ağustos mızıkacıları
unter der linden diye dinlediğim
bir gece yarısı iki harp arasında
bak senin saçların inge'nin saçları
inge'nin çocukluğu taktığın çiçek
gözlerin inge'nin gözleri sırasında
gülümsediği hiç bitmeyecek
richard tauber'in ve zengin şarkısından
kuşlarla çoğaltıp almanca ağaçları
mavi polkaların zil çalıp döndüğü
bir daha döndüğü bir daha döndüğü
o parkta yine ağustos mızıkacıları
mutluluğun bir ışık hızıyla göründüğü
her biri bir roman yaşamasında
balonlarını patlatmak kırmızı sarı
İstanbul ki yıldızlar içinde dökülen
bitirip seramik dublelerde biraları
tuz parça dağılınca unter der linden
artık ne ben varım bir otel odasında
ne inge olacak kendiliğinden
ne o parkta ağustos mızıkacıları
karanlığın tadı
eğer büyükse gök gemi kalçaları rıhtımda ıslık
[çalanlar
eğer büyükse deniz tophane'deki şirket
[pencerelerinde
elektrikli daktiloların italik harfleriyle delik
eğer büyükse çizdiğim hiç kimseden çok
kimseye
çınlasın bir daha boşlukta İstanbul bakır bir çan
[gibi
ezanların dağıldığı ve şiirlerin beş vakit
[minarelerinde
İbrahim cura'nın dağıldığı ve kendi oyunuyla
[yenik
mütareke balkonlarından yağmurlu bir caddeye
eğer büyükse afişler sinema helalarının sinsi
[düşmanlıkları
filmlerin duvar diplerine sızdığı sihirli
[ekranlardan
21,45'te lüks koltuktayım dördüncü sıradan bir
[öndeki
eğer büyükse kırıldıkları fabrikadaki tavan
[camlarının
düğümlü yumruklarıyla sendikacıların gecenin
[ortasındaki
eğer büyükse eskidiğim takvim takvim azalarak
[sansaryan
hanlarında
koluma dostoyevskiy girmiş olmalı yanımda sen
[olmalısın
bir dudak izi gibi kıpkızıl taze kurşun yarası
[alnında
sonra bir kartpostal cumhuriyet caddesi'nden
[yukarı
biraz bafra cıgarası biraz chat-noir nedense
[kırmızıda kalmış trafik ışıkları
yahudi kızlarının sarı saçlar halinde etrafında
[dolaştığı ve altın dişlerinin
lufthansa'nın oralarda dolmuş kapılarına çarpıp
[kırıldığı kim bilir kimin
sonra ölmek biraz biraz aspirin biraz tuvalet
[sabunu
en bıçak sırtı yerinde en sonu gelmez
[yorgunluğun
evde kalmış kızlar mı elli bir numaralı
otobüsteler
[hep
tertemiz camları kirletiyor ümitsiz vinylex
[kılıkları
esniyorlar terli erkek göğüslerine doğru
ne kadar esniyorlar yalnız yalnız ve dudak
boyası
[tadında
hiç kimse anlamıyor ne kadar iri göğüsleri
[olduğunu
hiç kimse dönüp bir kerecik olsun suratlarına
[bakmıyor
ben seni anlamıyorum fransızca şiirlerini
boş sokaklardan büyük korkunu
yoksa resimlerinde olduğundan çok mu güzel
[çıkıyorsun
devamlı bir tiksinti kımıldıyor dudaklarının iki
[yanında
imza yerine mektuplarına altı köşeli bir yıldız
[bırakıyorsun
ben artık küsüm
beni de kırdılar içimden kırdılar
karanlık camlardan sular akıyordu
şimşekli bir boşlukta saat vurdu
beni de kırdılar belki yalnızdılar
belki onların da çocukluğu yoktu
bütün şarkılara kapalıydılar
bir genç kız değmemişti saçlarına
beni de kırdılar ben artık küsüm
yağmurlan yağmıyor ağaçlarıma
sularından içmiyorum susadım ama
beni de kırdılar soğuk bir ölüm
çevik bir bıçak gibi çakıldı aklıma
oysa bir şarkıyım yeniden doğan günüm
bütün şarkılara kapalıydılar
yasak sevişmek
öteki kapımdan gel bunu açamazsın
eski gözlerinle gel öldürmek vakti gel
hem tetik bulun ardında biri olmasın
hanidir ben bu evde saklanıyorum
adımı değiştirdim başka bir adla yaşıyorum
gece gündüz siyah gözlük kullanıyorum
öteki kapımdan gel bunu açamazsın
sabaha karşı gel bütün gözlerinle gel
pancurların gerisinde kararıyorum
içime belalar doğuyor sonbahar doğuyor
telefonda sesini tanıyamıyorum
yüzün parmaklarımdan akıp kayboluyor
böyle hep bir şey kopuyor bir şey kırılıyor
sabaha karşı gel eski gözlerinle gel
öteki kapımdan gel bunu açamazsın
hem tetik bulun ardında biri olmasın
artık hiç kimse beni yaşamıyor
aşklarımı büyük kemanlarla çizdiler
korkularım oldum bittim kimsesizdiler
yalnız bir mısra mıyım ıslanıyorum
bir revolver romanımı tamamlıyor
oyun bitti ışıklarımı söndürdüler
yokmuşsun gibi gel öldürmek vakti gel
öteki kapımdan gel bunu açamazsın
üzerime kilitleyip mühürlediler
hem tetik bulun ardında biri olmasın
elimden gelen bu
elimden gelen bu ben iki kişiyim
çoğalmak neyse ne azalmak zor
birisi seni her an bırakıp gittiğim
öbürü kan gibi tutulmuş seviyor
ağzındaki acı alnındaki çizgiyim
gözlerine kirli bir bulut getirdim
hiçbir sevinç aydınlığı onu silemiyor
elimden gelen bu ben iki kişiyim
birisi kapadığın kapılardan gitmiyor
yağmur yağmaksa o güneş açmaksa o
bir yerin üşüse onun sıcaklığı
öbürü en içten çağrını işitmiyor
hüneri ne dersen duygu kaçakçılığı
alıp tutmaksa o basıp gitmekse o
bakışları kıyısız bir deniz uzaklığı
elimden gelen bu ben iki kişiyim
ikisi birbirinden çıkmaya uğraşıyor
bilmem ki hangisinden nasıl vazgeçeyim
birisi yeni baştan serüvene başlamış
öbürü silahında son mermiyi yakıyor
çoğalmak neyse ne azalmak zor
usturanın ağzında
yıllar var ki serçeleri unutmuşum
üzerimden gökyüzünü almışlar gibi
asfaltların karanlığında boğulmuşum
ufacık oysa hep böyle uçuşurlarmış
karlı ağaçların arasında alfabemdeki
iyimserlikleri bir türlü anlaşılmamış
yıllar var ki serçeleri unutmuşum
kuruş kuruş beni vurmuş öldürmüşler
boşa çıkmış başkaldırmam sarhoşluğum
onlarsa benim için ışık biriktirirlermiş
şafak kapılarında gülüşürmüşler
çocuk zenginlikleri hiç bitmemiş
gitmek süleyman şahkulu
gitmek bekârlığından eskimiş çıkarak
üşümeye gitmek çabuk bir bıçak ağzında
o açık gülümseme karın beyazlığında
sağ kasığına doğru iki üç parmak
ölümün parladığı şahkulu sokağı'nda
yalnızlığı tükürmek ikiye katlanarak
hiç sevilmediğini taş gibi anlamak
yahudi karanlığı iç kulağında
gitmek son gökyüzü Süleyman şahkulu
aşağıdan yukarıya lambaları titreyen
bir giyotin hızıyla yanlışlığı bitiren
doğumundan bu yana sürüp gelen şu
gözyaşının sızdığı iç pencerelerinden
ne bir anne aydınlığı dağıtan korkuyu
ne bir saat tıkırtısı beklemelerle dolu
ölümü ölüm yapan güzelliğinden
gitmek Süleyman şahkulu çoğul
gözlerinden
[yokluğa
kadınlar kadınlar kırıp gerçekleştim sanarak
yeniden yaşamaya bir çocukluk aramak
her yenilgi sonrası böyle soluk soluğa
bambaşka bir yabancılık içine dağılan her bıçak
ellerin kesilip değdikçe bilenmiş çabukluğa
siyah bayraklar çekip son büyük
yolculuğa
boş çığlıklar halinde kana acıkmak
yüksek gerilim
çağrışım neonları dakikada bir çakıyor
havada yalnızlık bir bıçak gibi çekili
gözlerin gözlerimi gece yarısı bırakıyor
karakol kırmızısı cehennem yeşili
gece yarısı kalkıyor kaçırdığım gemiler
hay allah kim imzalamış bu kadınları
dudaklarını düşünsen ömrün yetişmez
gülümsemesinler öyle parlar ki alınları
besbelli bu aydınlıkta sevişilmez
insan utanır çıplaklığında ürker
sen ki içimin sabahçı kahvelerinde
tutuklu sendikacıları bekleyen
çok bulutlu koskoca bir gök emrinde
dört tarafa paldır küldür genişleyen
sustaları açılmış ince minareler
sanrıların sansardan çabuk uç uca
it usanmışlıklarına atladığı
anıların fosforuna azbuçuk dokununca
deli kibritler gibi sırasız parladığı
ateşe attığın eski filmler
seni kendim sanmak bir akşamüzeri
başka bir yaşantıda fransızca güzel
karartma yıllarının çalar saatleri
gerilim yüksekliğinden uğuldayan tel
bir bardak şarap üç sayfa baudelaire
deli bir kapı olmak açılmak ansızın
soğuk yılan mavisi çelikten bir şaşırmak
en olmadık yerinde sabah karanlığının
kendini yavaş yavaş ölüme alıştırmak
canavar düdükleri başucunda serviler
yorgunlar sendikası
- bağışlanmayan fikir suçlularına! -
bir fabrika çıkardım kırgınlığımızdan
bütün atölyelerini yerli yerine kurdum
işçi yazılarak gece vardiyasına
sabahlara kadar özgürlük dokudum
yukarda gökyüzü kıvılcım ve duman
şimşekler atlıyor arkası arkasına
her biri yanılmış birer çığlık
bir sendika çıkardım yorgunluğumuzdan
adı üzerinde yorgunlar sendikası
seni üye yazdım henüz tanımadan
nasıl olsa şarkın hepimizin şarkısı
sesin nasıl olsa benimki kadar kısık
ufuklarını yıldırımla kilitlemişler
denizlerini tutmuş ıslıklı bir karanlık
sabah tenhalığında ansızın afişler
fabrika bacalarından öksürdüğümüz
ünlem ünlem dağılan sıtmalı kalabalık
ilk tramvaylarla götürdüğümüz
soğuk yataklarına yatırdığımız
eklemleri kırılmış uykusuzluktan
avuçlarında derin bir yanık sızlaması
etlerini seğirten şüpheli titreşimler
yukarda gökyüzü kıvılcım ve duman
yağmurun şimşek yeşili çetrefil yazısı
yoksulluk bayrağı sırsıklam güvercinler
kanatlarına sinmiş yorgunlar sendikası
büyük bir haksızlığın birden anlaşılması
tutsaklığa çok yakın çekingenlikler
ezilmek ezildiğinin farkına varamadan
iliklerine kadar yaslı umutsuzluk yası
yeniden başlamaklarla geçiyor ömrümüz
iyimserliklerimizi duvarlara çarpıyorlar
içimizde bulut bulut bir güneş tutuluyor
soluklarımızı kesen demirden sarmaşıklar
dibinde düşlerimizi tükürdüğümüz
gözlerin bezginlik sislerinden kurtuluyor
kulakların zemberekli çığlıklardan
yanık yanık koğuşlarda akşam oluyor
yukarda gökyüzü kıvılcım ve duman
ç koçaklaması
"saltanat tâcın giyen âlemde mağrur olmasın
nice sultan görkün almıştır beğim bâd-ı hazân"
Bâkî
ç koçaklaması
kaç güneş kaldırır haydalayarak
çatal mızraklarıyla selçuk çobanları
sırçadan kaç güneş çırılçıplak
kıvılcım döker demir sakalları
iç asya'dan daha oymaklar gelir
iki bin beş yüz atlı bin beş yüz çadır
çıralı bir kubbe tastamam çatılır
doruklara dikilen avşar çığlıklarıyla
altında cırcır böcekleri alakargalar
çatlak dağ gölekleri yılan balıklarıyla
altında konya beyşehir sivrihisar
ve uzaktan uzağa bizans çakalları
iç asya'dan daha oymaklar gelir
uçarı bir yürek kadar aydınlıktırlar
dişleri sağlam çakılmıştır gözleri hafif çekiktir
kulaklarında yok denizin yok uğultusu
damaklarında kar mavisi bir süt tadı var
anaç kısraklarından sağılmış kokulu
umutları yarılmış kaç avuç ihtiyar
saçlarının arası tutam tutam tuz
ağızlarını bıçaklar açmaz kilitlidir
göz çanaklarında gittikçe eksilir
çakılların yediği çapaklı bir nehir
rüzgârda inileyen çorak yataklarıyla
ağaçlara tırmanır tırnaklı bir kopuz
bir kırlangıç yalar sırlı kanatlarıyla
atılmış hançer gibi ısırganları
yalnızlığı kırar tokaç suratlarıyla
toz eder dağıtır oğuz kadınları
memeleri dolu kara böğürtlen uçlu
kemiklerine sımsıkı sarılı kasları
her sefer bir uçmak bağışlar sesleri
buruk ahlatlı ayvalı acı turunçlu
güneşi kaskatı dişleyip gülerler
bıçakla kesemezsin kalın bir yoğurt çalarlar
yaban balı dinlendirir dövme bakraçları
iç asya'dan daha oymaklar gelir
kılçıklı kirpikleri deri kalpaklarıyla
boşluğa oyulmuş adamlar kılıç ve topuz
yorgunlukları kırçıl bıyıklarına damlayan
göğüs geçirmeleri ormanlar geçmekle bir
saçaklı bir yangına dolaşmış çatırdayan
ağaç ağaç devirdikleri aç baltalarıyla
tozlu bir ağlamak önleri sıra sürüleri
çungar köpeklerinin çekip götürdükleri
telli kavakların pırıltısı arasından
belki horasan'dan belki pamir yaylasından
sakarya içlerine et tırnak ve boynuz
hoş geldin türk!... sağın solun su
deli bir zenginlikle çalkanır toprağın
nice kurşun nice kükürt öğütüp
elini uzatsan şarap çeker parmakların
çekirdekli üzümlerden çardak dolusu
çakır bir zeytinyağı ışıldar küp küp
şavkına çöreklenmiş çökelek kokusu
nice dağ keçileri ateşlerine düşüp
nazlı aylar çizer boynuzlarıyla geceye
hoş geldin türk!... bulutlu biraz dalgın
birden ayağa kalkmış bütün umutların
adını verdin varlığını adadın bu ülkeye
osmanlı kasidesi
o saydam duvardır ki böler
var olanlarla artık olmayanları
bulutlu bir sessizlikte
yaşlarını sonsuza tamamlayanları
evrende çoğul yıldızlarıyla
samanyolları sayılır düşünceler
dönerler dururlar dönerler dururlar
ne başları bellidir ne sonları
nurdan bir ağaç sayılır mevlânâ
ney pırıltılarıyla aralıksız
anlaşılmaz bir yerinden aydınlatır
gönül kandili sönmüş olanları
bir dağ sayılır kaynar koca mimar sinan
camdan kubbelerinde güneş parçalanır
kayıp kervanlarını bekler mi hâlâ
eski sınırlarda unutulmuş hanları
maşlahlı yoksa nedir gizli dervişler midir
göl durgunluğunda eski besteler
aranır çağdan çağa yansıyarak
bestelendikleri zamanları
kapatıp masmavi avcımda gökyüzünü
yüzyıllar boyunca nasıl biriktirmiş
ne imgeleme sığar ne bellekten kaybolur
o saltanatlı divanları
kelebekler midir derinliklerinde haremlerin
anne fısıltılarıyla dualar
bir 'allah' çekmesinler budin'den/medet
titretir bağdad'ı pehlivanları
yağlı ayak seslerini yankılı saraylarda
duyarsın şimdi bile dinlesen cellatların
alıcı kuşlar gibi parlayıverirler
boğmaya tüyü bitmemiş sultanları
bir tambur sayılır bol karanlıkta
kımıldar saklı tınlamalarla halk
azaldıkça yakınarak mutsuz bir yoksulluğa
secdeden kalkmaz olur alınları
onlar mıdır mehmed han'a top dökenler
marangoz ve dülger berber ve hattat
bir balık aydınlığı parmak uçlarında
karanlık bursa'da ipek çobanları
yağmurlu çınarları onlar mıdır tekkelerin
aya batmış serviler yürük
mezarlarında
eski kuyulardan sesleri çığlık çığlık
atları dolaşır perili ormanları
onlar mıdır nasreddin hoca gülümseyerek
köroğlu öfkeleriyle dağa çıkmış
ölüm allahın emri/elif lam ve cim
idam yazarsa da hünkârın fermanları
git ara hangi zaman ufkunda kayıp
o kanlı debdebe attilâ ilhan
rüya boşluklarında yer aranırlar
ne adları kalmıştır ne sanları
mehmed sıradağları
boş bir taş varsa bu ülkede üstünde ben varım
bir fabrika gibi soluklu yerinde duramayan
kaç kulaç boş varsa bu denizde üstünde ben
varım
bir şubat vapuru gibi puslu duman duman
eylül ocaklarından simsiyah ben çıkarım
iktisat fakültesi'ndeki akşam aydınlığıyım
yağmurlu camlardan saygıyla kitaplara vuran
ne kadar mehmed varsa kuşkusuz benim adım
yunus emre'den bu yana mehmed sıradağlarıyım
çünkü toprak dinledim demir anladım kömür
[duydum
davullar dağıttı göklere savaşlardan
dönmezliğimi
çünkü bol kurşun yedim besmele'yle vuruldum
bilirse düşman bilir öyle kolay ölmezliğimi
bir mehmed kalktımsa ayağa bin mehmed
[oturdum
asya'dan aldım türkü avrupa'ya getirdim
yanardağlar kıskanır böyle ateş sönmezliğimi
emperyalizme karşı her süngü benim adım
mustafa kemal'den bu yana mehmed
[sıradağlarıyım
ne kadar dar olursa olsun bileklerimden
çıkmıştır
beni bir yerde bana bağlayan kanlı kelepçeler
karanlık tarlanın başı dönmüştür fabrika
[acıkmıştır
cezaevi avlularına bakar nedense son
pencereler
içimde güneşler açsa da dışarısı bütün kıştır
fakat kapılar açılmıştır zincirler kırılmıştır
kalabalıkları kaldırır en heybetli düşünceler
özgür bir sosyalizme doğru her adım benim
adım
nâzım hikmet'ten bu yana mehmed
sıradağlarıyım
şehnâz faslı
"... bir şû'lesi var-ki şem'-i cânın
fânûsuna sığmaz âşinânın..."
şeyh galip
dersaadet
çok korkmuş kadın güzelliği harb-ı umumi
[yıllarının
kuzguncuk iskelesi'nde inşirâh'ın geceler
[sabahladığı
kötümser kuleli öğrencileriyle sultan reşad'a
[doğru
en sonbahar vapuru şirket-i hayriye'nin
kimsenin
[kalmadığı
ne beykoz'lu kozhelvacıların ne fonografların
[odeon borulu
nişâbürek şarkıları mı belki de yalnız recai
[kaptan'ın
kapalıçarşı'dan yürüttüğü alaturka yıldız
zilleriyle
o vurulmuş yırtıcı kuş küskünlüğü İstanbul
[boğazının
tek gözlüklü alman zabitlerinin kramer
[birahanesindeki
moltke mi bismarck mı tartışması almancanın
[çatladığı
acımtırak üç dublesi olarak koyu yeşil piltzen
[biralarının
mızıka-i hümâyûn zenginliğindeki şıpka
[gazileriyle
galiçya cephesine dönmek soğuk rus
[yağmurlarının
gece ve gündüz dövdüğü uzun menzilli batarya
[ateşiyle
hilâl-i ahmer çadırlarının ve ıslak çiçekler gibi
[açıldığı
kocaman çiçekler gibi açıldığı son derece kanlı
[beyaz
galiçya cephesine dönmek çâresaz operetindeki
yanlış zafer haberleri suriye cephesinden
ikdâm'ın
harbiye nezaret-i celilesinde birinci ferik enver
[paşa
su sızmaz bir dip karanlığında bardakların
[çatladığı
teşkilât-ı mahsûsa'dan miralay Süleyman
askerî'yle
sabah ezanlarına kadar vakit nasıl geçiyor
[anlayamaz
bir idam öncesi halinde kımıldar kuşkulu bir
[namaz
en korkak gölgeler olarak bekirağa
bölüğü'ndeki
yapışkan bir ter yürür yâkub cemil'in
şakaklarına
yırtılmış üyelik kartı yerde ittihad terakki
[fırkası'nın
şakır şakır bir mavzer doldurulur dışarda vur
[emriyle
yıldırım gibi solar leylâklar sürâhide - olamam
[çâresaz
o çok korkmuş kadın güzelliği harb-ı umumi
[yıllarının
eski Rumeli
-1°. Karşılama
balkan uykularından aşırdığım
nevâkâr üzerine hanımelleri
ne yapsam aklımdan çıkaramadığım
hânende müjgân'ın âh etmeleri
bir üsküp baharına ısmarladığım
telkâri bir mülâzim'le birlikte
mustafa kemal'in boz revolveri
zehir gibi susar selânik'te
akşama sabaha hürriyet trenleri
binbaşı enver bey eli tetikte
def gibi gerilmiş manastır şehri
bütün câmilerinde salâ verilir
tambur karar kıldı tâhirbuselik'te
iğdeler çiçek çiçek göğüs geçirir
yıldız yanlışlıkları gökteki delilikte
hânende müjgân mevsim değiştirir
yanya kalesi'ndeki cephânelikte
bir bulgar yakalanır komitacı
yıldız sarayına şimşekler teyellenir
rumeli'de zabitler nasıl anayasacı
ufak karafaki kavun beyaz peynir
resne'li niyazi'nin gümüşlü kırbacı
makedonya dağlarında kıvılcım beslenir
dersaadet'te ateş yakmak için
- 2°. hânende müjgân'ın son günleri
ıslanır mor salkımlar dul yalnızlıklarına
dağılır uykusu
ince bir mürekkep sızar dalgınlığından
gül kurusu
suratına çarpılır her çeyrek
un ufak ederek en gizli bemollerini
ağır demir kapıları balkan savaşının
(nişâbürek)
hânende müjgân'ın
her boş bulduğu sâniye aralığından
okşar uzanıp mülâziminin solgun ellerini
hani vurulmuş o
çatalca'ya yakın
takılıp tüylü karanlığına bozgun sabahının
bülbüller düşer kucağına küçük çamlıca'dan
birer ikişer bülbüller düşer
(şatarabân)
elektrik çiçekleri süsler tramvay tellerini
bir o kadarıyla zakkum
ondan ötesi baldıran
"... mürdüm eriğinin dibine oturmuşum
tırnova'daki evimizde
rahmetli annem saçlarımı tarıyor
elinde fildişi tarak
ağzında firketeler
acı bir barut kokusu genzimizde
ihtiyatlar manevra yapıyor
(ferâhnâk)
hangi piyanoya şöyle ilişecek olsam
hemen tatyos efendi'nin sultanî-yegâh semâîsi
dalları kıran kayısılar bahçelerde
tırnova’da akşam
uzak dağlara çekilmiş bütün çeteler
içimde yorgun bir saat çalıyor
(hüzzâm)
tramvay tellerinde ölüvermek elektrik bahçesi
bol köpekli ay karanlık gecelerde
geç kalmış pişmanlıklar gözyaşı dökmeler
saklı saklı pırıldayan ortanca saksısı
(nev'eser)
"... mülâzim ihsân bey'in şarkısı
o cuma selâmlıkta söylediğim
bir palmiye gibi titreyerek
iliklerine kadar güneşli
- sevgilim gözümün nuru efendim
İstanbullu bir zabit kalamış'lı
kumral mı kumral dargın bakışlı
incecik sırmayla gönlüme işlediğim -
mülâzim ihsân bey'in şarkısı
aslında benim kaybolan gençliğim
bir bakıma kaybolan rumeli
bardakta buğulanan nar şerbeti
fırında çatlayan börek
yeşil bir yağmur aydınlığı câmi avlularında
gıcır gıcır yıkanmış taşlıklar
(hicazkâr)"
- 3°. mülazim ihsan bey'in son günleri
kafeslerin ardında nazlı içe dönük
şarap kırmızısı küpeçiçekleri
kucağında bir kedi siyahlı beyazlı
müjgân selâmlıkta şarkı söylüyor
gözleri yaldızlı imgelem böcekleri
sarı dolgun saçları omuzlarına
dökük
nilüferlerin uyandığı büyük büyük
çok uzak bahçelerdeki incesazlı
havuzların yalnızlıklarına görünüyor
buzlu tenha güzelliği ipince mor
kötümser önsezilerle yüklü tasalı
onu terkettiğim külrengi salı
bir ölüm fırıldağı içimsıra dönüyor
böyle tırnova'dan ayrıldım ayrılalı
pancurlarım sımsıkı kapalı ocağım sönük
yalnız bulutlarımdan bir ışık süzülüyor
ufacık bir ışık nârin boynu bükük
müjgân'a tutkunluğum yoğun ve saygılı
balkan bozgunu içinde tek ölümsüzlük
müjgân 'a aşk şarkıları
-1°.
dinlerdim telâşlı kanûnlardan sarışın türkçeyi
nasıl da sevdim ne iştir bilmeden sevmeyi
ürkek bir çilenti usulca yoklardı bahçeyi
nerde tâvus kuşları nerde müjgân'ın gençliği
nasıl da sevdim ne iştir bilmeden sevmeyi
okşamak kumrallığını içimden uysal lambaların
beyhude ıslıklarını yakınlaşan sonbaharın
akşam tenhalığında birlikte duygulanmaların
saklı mutluluğuyla dalgından çok daha fazla
[dalgın
nasıl da sevdim ne iştir bilmeden sevmeyi
bir parça son yalnızlığa öncekiler hazırlıktır
insan bırakmaz sevdiğini sevmek insanı
bırakır
kalırsa gözlerinin elinde yaldızı belki kalır
ney üşür kanûn pırıldar udlar oldukça
karanlıktır
nasıl da sevdim ne iştir bilmeden sevmeyi
-2°.
o akşam da lambamızı söndürmüştük nedîm
ile
nedîm'den bile kıskandığım sevdiğim ile
son şarkılar dağılmıştı mevsim ile
yalnız çamlıca'da bir ud yankılanırdı
dünyayı tumturaklı bir yalan sayanlar
yalanın dehşetini yaşlandıkça anlar
nâzım'ın pirâye'yi sevdiği zamanlar
ölse ölümünden ne suçlar çıkarılırdı
boğucu bir sessizlikte ateşten goncalardır
o demirden şiirler ki sanki tabancalardır
umutsuz hangi gününde el atsan ateşe hazır
nâzım onları yazarken duvarlar çatırdardı
gördüm sessizce buluştuğunu nâzım'la
nedîm'in
lâcivert ıssızlığında yıldızlı bir serviliğin
birinin elinde vâridat'ı simavnalı bedreddin'in
birinin ağzında gül elinde mey kâsesi vardı
-3°.
İstanbul puslu karaltısıyla müstef'ilün bir gemi
duyulur padişah saltanatıyla bulutlara
demirlediği
soğuk akşamlar çalar saatlar kadife konakta
ben uyansam da ayışığından müjgân uyumakta
o soyut kuşlar su aydınlığında atlas
yorganların
yüz yıllık hüznüyle yüklü osmanlı
zindanlarının
pul pul dağılırlar tasalı bol yansımalı
boşlukta
ben uyansam da ayışığından müjgân
uyumakta
gece hattât yesârî'nin süzüldükçe vav kayıkları
işlenir yeni baştan bütün sevmek yanlışlıkları
bilmem tamamlanır mıydık bir başka
yaşamakta
ben uyansam da ayışığından müjgân uyumakta
o şarkı söylese çalgıların korkup
bıraktıklarından
büyülü tamburların kendi başlarına
çaldıklarından
ulaşır hâfız post'a sesi yankılarla sonsuzlukta
ben uyansam da ayışığından müjgân uyumakta
-4°.
akşam kılıçlar düşürdüğü ayın ışığından
boğaz'da
müjgân mıdır bir uzak gülümsemek midir
sazda
ferahnâk'ta iyimser kötümser çarçabuk
hicâz'da
müjgân mıdır sevilmek yanlış anlaşılmak mı
[biraz da
üretir sessizliği erguvanlar düşler sevdayı
[tamamlar
suları yansıtır camlar cıvalı bir beyazda
müjgân mıdır yoksa sabahlamak mı
hâfız'la
[şirâz'da
divanlardan gül çığlıkları horasan’lı papağanlar
şehzâde çılgınlıkları o unutulmaz yazda
müjgân mıdır sevilmek yanlış anlaşılmak mı
[biraz da
hasköy bahriye kahvesi
- babamın aziz hatırasına -
1°. hasköy bahriye kahvesi'ne gazel
büyük elenselerde donmuş abdülaziz
pehlivanları
sürâhi bıyıklarıyla tutar bağdadî tavanları
o yok tamburiler ki saz çalıp zenginleştirir
tel tel sabaha kadar işitilmedik makamları
altın dişleriyle gülümsedikçe acemşâh nargileler
gözbebeklerinde şehzâdebaşı ramazanları
çarpar vurulmuş bir kartal gibi iskeleden
iskeleye
akşam haliç'te donanma-yı hümâyûn
borazanları
tavlada düşeş eksik olmaz gerçi parmaklarından
utançtır çürütür meğerse sırma sakal kaptanları
ürperir korkuyla fesleğenler ay tamam
yükselirken
karanlık bir çay basar çıngıraklı istikânları
böyle eskir hasköy bahriye kahvesi usul usul
koynunda biriktirip geçmiş gelecek bütün
[zamanları
- 2°. hüseyin avni bey
kerkük'lü hüseyin avni bey
hasköy bahriye kahvesi'nde
yarım ud yandan fazla ney
bir hıçkırık dâvûdî sesinde
seddülbahir'den yâdigâr
güler mi ağlar mı (garip şey)
söylediği şarkının etkisinde
gözlükleri puslu içbükey
cıgara külleri setresinde
yan cebinde tasvir-i efkâr
bin üç yüz otuz beş senesinde
sırtında bir hançer ilkbahar
İngiliz donanması boğaziçi'nde
İzmir’e çıkmış yunanlılar
üzüme çakallar dadanmış
sustu mu susmasının gecesinde
böcek böcek uçuşan cıgaralar
saklı bir uğultu kulak içlerinde
gittikçe daha çok anafartalar
teşbihinde yâ sabır kalmamış
anlarsa halinden bir kişi anlar
yüzbaşı "kazbek" rıza (sarıkamış)
aynı süngüyü bir ağızdan ısırmışlar
aynı mermi çukurunda kanlan kaynamış
ne demek bulutlar da mı kırmızı
iki gözüm bir cıgara daha sar
Ödemiş'te bak ilk kurşun atılmış
(nerde kaldı yahu bizim çaylar)
yaşıyan görecek önümüzdeki kış
ne yağmurlar yağdıracağımızı
- 3°. yüzbaşı "kazbek" rıza'ya beşleme
bakır yansımaları bakışları yüzbaşı "kazbek"
[rıza'nın
saltanat bıyıklı tek zabitidir on dokuzuncu
[fırkanın
hisar'da yaşanmış bir yaz benzersiz bir
sarışın
sanki bir şamdan en kalın yerinde
karanlığının
cepheden cepheye taşıdığı alıngan ve
baygın
aklın durur düşündükçe siperde savaş
sonrasını
ağır ağır sonbahara boğaz'ın
uzaklaşmasını
salacak'ta yağmuru fâtih'te iftar sofrasını
yıldızlara dağılan o genç kız kahkahasını
çalgılar susunca yorgun mühürdâr'da
ansızın
bu yenilmek akşamına sürülü saf saf cezveler
nedîm merhumun divanından açılmış kanlı
lâleler
çöker manalı sessizliklere kıvamlı sâde kahveler
mim-mim grubundan mıdırlar kim bilir kimdirler
kıpkızıl bir kor düşürür içlerine haliç
[müslümanlarının
- 4°. hisarlı ifâkat hanım
dalgın bir lambayım ki kanat esintisiyle
akşamların uyandırdığı yorgun argın
bebek'te unutulmuş bakımsız koruların
ne kadar azaldığı divan musikisiyle
ufacık aydınlığı iştirak mecmuasının
bahaeddin tevfik'i hüseyin hilmi'siyle
ahmed samim bey'in öldürülmesiyle
alnımıza vurması cehennem
sıcaklığının
zincire çekildiği erguvan mevsimiyle
sinop kalesi'ndeki tutukluların
eflâtun boşluklarında sabah ezanlarının
korkunun dağıldığı vatan kasidesi'yle
dalgın bir lambayım ki binlerce
çoğaldığım
Sultanahmet mitingindeki ses
titreşimlerinden
yüz yıllık bir haksızlığın büyük
birikmesinden
sekiz sütun üzerine başlık çıkarıldığım
savaş telgrafları anadolu içlerinden
böyle geceler boyu kararsız sabahladığım
yüzbaşı rıza bey'le kaçmayı
tasarladığım
cephâne motorlarıyla inebolu
üzerinden
yaslı lodos karanlıkları arasındayım
martılar çıkar gözlerime iç denizlerimden
dünya değişir bir tırtıl gibi
kendiliğinden
ne zaman kanatlandığını
anlayamadığım
- 5°. ifâkat hanım'a şarkı
tenhalık basınca bir yağmur gibi bebek
[tramvaylarına
tedirgin bir sultandı sanırsın inerdi akşam
[çaylarına
birikmiş nasıl da öfkesi osmanlı saraylarına
tedirgin bir sultandı sanırsın inerdi akşam
[çaylarına
umutsuz telâşıyla sanki bir tutsak gemisinin
daldı mı dünyasına mutsuz mâhirpaşa yalısı
[sislerin
gün görmemiş bir şiirinden recaizâde
ekrem'in
tedirgin bir sultandı sanırsın inerdi akşam
[çaylarına
gazeller uzar ki kuytularda eski cülûs
[şenliklerinden
hâlâ yankılanır bayram davulları yılların
[derinliklerinden
sıyrılıp buzlu pırıltılarla mütareke
[çirkinliklerinden
tedirgin bir sultandı sanırsın inerdi akşam
[çaylarına
- 6°. spartakist niyazı bendeniz
lâcivert kaynarsa bulutlar kâhtâne üzerinde
muhtar niyazi bendenizin bir özlem tutuşur
[gözlerinde
bir düet patlar kontes maritza operetinden
[sözgelişi
fonograflar çıldırırsa mutzig birahanesinde
ağır porselen dublelerde biraların yükselişi
kanlı canlı bir kızcağız gözleri bağdem yeşili
spartakist işçilerin stuttgart kongresinde
kavga kıyamet yumruk yumruğa yüzlerce kişi
- 7°. bahriye kahvesi'nden ayrılış gazeli
gerçi su şakırtısıdır bir uzak şadırvandan gelir
kahveler zindan gibi simsiyah çaylar neredeyse
[kan gelir
ufaldıkça ufalır aynalarda kötümser lambaların
[alevi
duman duman ihtiyarlar çıkar yatsı namazından
[gelir
korku o kaypak yılandır ki atlar insanın
koynuna
düşman fısıltıları en dost bildiğin ağızlardan
gelir
yanar harb divanlarında barut mavisi
[mim-mim'ciler
evcil yıldırımlar saklıdır ceplerinde
[dumlupınar'dan gelir
öyle boşaltır yanlış kılar ki İstanbul'u işgal
[karanlığı
tek tük ayak sesleri sanki başka bir dünyadan
[gelir
ocak sönmüş semâver paslı dağılmış hasköy
[bahriye kahvesi
ona can vermeye bir gün elbet attilâ ilhan gelir
bir özge muammer bey
1°. o nihavent bahçe
nihavent bir bahçeydi ki muammer bey'in
gecesi
yıldızlar gök lâciverdinde yaldızlı bir dua
tümcesi
gizemler çizer çizgiler havuzun mor
dalgınlığına
yansımış sanki yukardan evrenin son bilmecesi
dağılır yumuşak telâşıyla kadifemsi yarasalar
mevlânâ'yla buluşur boşlukta şemseddin-i
tebrizî
yenilginin tahtında kötümser gülümser
muammer
[bey
ayrıca bir ateş krallığı mercan köz nargilesi
utanmak gülleri siyah açılır gözlerde uğursuz
lâternalarla ayaktadır coşmakta frenk mahallesi
uzaktan ateşböcekleri çın çın çınlayan kadehler
rum dilberleriyle sarhoş fransızı ingilizi
iki bin kelime-i şehâdetin ufuktan perde
perde
dargın kartallar gibi allaha yükselişi
dibinden aydınlanır hayret kılcal ışınlarla körfez
birden sularda pembe bir körpe şafak ürpertisi
- 2°. muammer bey'in karanlığı
gerçi ney üflerse de muammer bey aslında
hayli rind bir ozandır ömer hayyam tadında
eksik olmaz eşreften nükteler dudağında
gümüşten kafiyeler zil çalar parmağında
deflerin patladığı selâmlık sofralarında
bulutlar dokuyup akşamları telli ipekten
üzgün her gün bir güneşi sehpâya götürmekten
kaybetmiş yaşamak tutkusunu ölmek için erken
ne dost şenlikleri kalmış mehtapta içerken
ne mâhur'dan udların gülüşmesi harem tarafında
bir nazlı kadın sonbahar dağıtır saçlarını
kırgın yalnızlık bahçelerine zehirli sarı
kuşağında cam örgüsü kaç yağmur anahtarı
kısarak isli lambalar gibi bir bir yalıları
unutur muammer bey'in umutsuz karanlığında
- 3°. karantina'lı despina
bir gül takıp da sevdâlı her gece saçlarına
çıktı mı deprem sanırdın 'kara kız' kantosuna
titreşir kadehler camlar kırılır alkışlardan
muammer bey'in gözdesi karantina’lı
despina
çapkın gülüşü şöyle faytona binişi kordelia'dan
ne kadar başkaydı her kadından her bakımdan
sınırsız bir mutlulukta uyuturdu muammer bey'i
ustalıkla damıttığı o tantanalı aşklarından
işgal altüst etti nasıl da İzmir'de her şeyi
öğrendi kullanmasını despina bu yanlış
geceyi
körfez'de parıldayan yunan zırhlılarına karşı
miralay zafiru'yla ispilandit palas'ta
sevişmeyi
gemi sinyallerinin gece bahçelere yansıması
havuzda samanyolunun hisârbuselik şarkısı
demlendikçe yalnızlığı aydınlanıyor muammer
[bey
olmayacak şey bir insanın bir insanı anlaması
- 4°. muammer bey'in aydınlığı
o sabah ilk açmıştı mor karanfil
büyük saksıda
birtakım tüylü bulutlardı ki
çatalkaya'da askıda
punta'dan efzon geçiyordu
önünde mızıkası da
kurtuluş olası göründü birden
gözümden perde kalktı
dün gece hasan tahsin'le uğraştım
yine sabaha kadar
bükreş'te hapisteymiş güyâ
rüya bu ya
mektubu var
karanlık bir boşlukta
açılıp kapanıyordu kapılar
yağmurda idam mangası
iliklerine kadar ıslaktı
o yaz akşamlarıdır
dinlediğim akşam gazetesinden
ankara'nın tebliğlerini
mürüvvet’in edâlı sesinden
güller dağılırdı
şimşekli gülümsemesinden
atılmış sanki gözleri
iki çıplak bıçaktı
bilmem bağışlar mı
bir gün olur da muammer'i
direnmekte güvenmekte
oldum bittim ondan geri
uyanıp şafakla dün
bahçede sularken çiçekleri
bir kavgaydı anladım ki dünya
kavgaysa bir büyük yaşamaktı
- 5°. sarmaşıktı yalı
açık bir fayton çıkardı sarmaşıklı yalıdan
eylül akşamında masmavi biçilmiş
ayışığından
ipek çarşaflı bir tâze dağılır dokunursan
kurtuluş'tan sonraki telâşlı günlerde
İzmir'de
kızgın gözlerine işledikçe yangının kızıllığı
çılgın kırlangıçlardır ki geçer alevlerin ıslığı
uykularını sarmıştır bir yıldızlar sarmaşığı
kurtuluş'tan sonraki telâşlı günlerde
İzmir'de
tuzlu güz öğle sonu çarpılan pancurla imbat
tutsak bir saltanata ah eden guguklu saat
şarabında suyunda apansız bir başka tat
kurtuluş'tan sonraki telâşlı günlerde
İzmir'de
çalar saat
aynalı bir çalar saat eski ankara'dan
çalar saat başlarını miralay "topal" rıza'nın
bir yerde bakarsın son derece akşam
çatır çatır dağılır kargalar
rakı donar kadehte
gelmiyor nedense mûnise’nin mektupları
yüzbaşı muhsin’dir ağlar
tel tel bıyıklarında o beste
- ... bülbül-ü şeydâya döndüm
yıkar insanı yaşlılıkta asıl unuttukları
umutsuzluklarından çok daha fazla
yanlış umutları
saatli bir bombadır her saat başında ölümün
tıkırdar göğsündeki karanlık kafeste
silerek gelmiş gelecek bütün mutlulukları
bacağımın kesildiği gün
kan içindeyim enikonu
iyimser bir telâş herkeste
yarılmış afyon cephesi
sızar kar beyazı
gömleklerinden
katran siyahı terleyen
doktor binbaşı abdülkadir
bir elinde tendürdiyot şişesi
bir elinde aşk-ı memnu
hâlâ sorarım kendi kendime
nereden bulduğunu
içli bir saraylının göğüs geçirmesidir
dağılan vazodaki nergislerden
sarışın bir nazla
her öğle sonu
bir obüs tarrakası kaplar çınlamalarla körfezi
yeniden vurulurlar üst üste kaç milyon kere
çat diye ışığı çatlatan o delimsirek hızla
seddülbahir'de haşan basri
dumlupınar'da kaymakam bekir
uşak cephesinde nalbantoğlu
sonra gün bırakır bizi geceden devraldığı
yere
madalyaları sarkık
kalkık kaşları kırçıl
ve gazi kullanılmazlığımızla
meclis'in açıldığı yıl
kar yönetiminde ortalık
kavaklar gümüş çırpısı uzaktan pırıl pırıl
ankara'nın camları kıran soğuğu
sırça tozundan bir mavi buğu
saçaklarda enli buz bıçakları
donmuş kuş ölüleri sokaklarda
en çok da serçeler
o gece yine sabahlamıştık
biz üç adam ve bir semâver
nusret'in bakû'da bulduğu
İbrahim sâmi'yle beraber
oymalı bir de ceviz sandık
içinde kimlerin unutulduğu
nerimanov
mustafa suphi
sultan galiyev
ve soluğan kafkas
trenindeki
bıçak bıçağa âzerî
armonikler
peki ne yapmalı uykusuzluğu
son bataryaların en umutsuz yerindeki
duaları solgun yüzlerle değiştiren
çalar saatin getirdikleri
ittihatçılar da vardı hilâl bıyıklıydılar
sustasına basılmış birer çakıydılar
mor kumrular patlıyordu câmilerden
mavzerlerin gözü dönmüştü
kara kalpaklıydılar
bir tambur kanat çırpmasın ıtrî'den
eksiksiz bütün ölmüşlerimiz ayaktaydılar
kılıçlar çekilmişti bâkî’nin gazellerinden
budin'den yaşlı sipâhiler
ezan okumaktaydılar
ertuğrul gazi mi tutmuştu
kemal paşa'nın ellerinden
oğuzlar mıydı yoksa
bismillâh
yeniden başlamaktaydılar
aynalı dümtek üstüne çalar saatin sarkacı
çalar saat başlarını müslüman
sonrasızlığın
genç kalır cephede ölenler
bakışları donuk besbelli
biraz
gülümsemeleri acı
İzmir körfezi'nde yaz
ışıktan gülüşmeler donanmış gemilerde
yıldız fırıldaklarıdır fır döner enginlerde
kıvılcımlar tutuşur onuncu yıl marşı'ndan
titreşir kıyılardan samanyolları gibi
zengin fener alayları gelir geçer de
dumanlı bir ampul içindedir sanki
eski sâhil gazinosu iskele'deki
ayışığından sırılsıklam incesaz
kıvamını bulmuş sultanîyegâh'n
yine yummuş gözlerini kemânî zeki
müberrâ hanım'ın
iki deli kuş
elinde ziller
fuar'ın açılışına şeref mi verecekmişler
gazi hazretleri
pek de bilinmiyor doğrusu
deli puntolar basmış gazeteleri
ortalıkta bir çarpıntı şaşkınca bir heyecan
kadınlar ki dudakları kıpkızıl tutuşmuş
balon dalgınlıkları renk renk
çocukların
ve dört bir yanında yaldızlı şimşekler
birdenbire şehir bandosu
yoktur çalar saatin korkusu
ne zamandan o soyut ve saydam yılandan
ne düşmandan dostluğun arkasındaki
bir yürek edinmiştir eski ankara'dan
mustafa kemal adındaki
41. bataryanın dalgın uğultusu
alıp götürse de miralay rıza'yı bu dünyadan
[artık
ayrılık çalar gibi uzun uzun ve yalnız
silâh başı çalar gibi kısa ve kalabalık
o çalar sabah akşam
yine istiklâl-i tam
yine istiklâl-i tam